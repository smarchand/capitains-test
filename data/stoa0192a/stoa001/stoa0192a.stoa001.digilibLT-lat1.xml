<?xml version="1.0" encoding="UTF-8" standalone="yes"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>De nuptiis Philologiae et Mercurii</title>
            <author>Martianus Capella</author>
            <respStmt>
               <resp>Correzione linguistica</resp>
               <name>Elena Ghringhelli</name>
            </respStmt>
            <respStmt>
               <resp>Codifica XML</resp>
               <name>Elena Ghiringhelli</name>
            </respStmt>
         </titleStmt>
         <publicationStmt>
            <publisher>digilibLT</publisher>
            <pubPlace>Vercelli</pubPlace>
            <date>2016</date>
            <availability>
               <p>
                  <ref target="http://creativecommons.org/licenses/by-nc-sa/3.0/it/"/>
               </p>
            </availability>
            <idno>dlt000355</idno>
         </publicationStmt>
         <sourceDesc>
            <p>Martiani Capellae <hi rend="italic">De Nuptiis Philologiae et Mercurii</hi>, Libri I-II, a cura di Lucio Cristante, 
     traduzione di Luciano Lenaz, commento di Lucio Cristante, Ireneo Filip, Luciano Lenaz, con un saggio inedito di Pietro Ferrarino, 
     Hildesheim 2011 (Bibliotheca Weidmanniana, 15).
    </p>
            <p>Edizioni di riferimento per i singoli libri: I,III,V,VIII ed. Willis (BSB B.G. Teubner Verlagsgesellschaft,1983);
       II ed. Lenaz (Liviana Editrice, 1975); IV, VI ed. Ferré (Les Belles Lettres, 2007); VII ed. Guillaumin (Les Belles Lettres, 2003);
       IX ed. Cristante (Editrice Antenore, 1987).</p>
         </sourceDesc>
      </fileDesc>
     
      <encodingDesc>
        <refsDecl n="CTS">
          <cRefPattern 
            n="chapter"
            matchPattern="(\w+).(\w+)"
            replacementPattern="#xpath(/tei:TEI/tei:text/tei:body/tei:div[@n='$1']/tei:div[@n='$2'])">
            <p>This pointer pattern extracts chapters within books</p>
          </cRefPattern>
          <cRefPattern 
            n="book"
            matchPattern="(\w+)"
            replacementPattern="#xpath(/tei:TEI/tei:text/tei:body/tei:div[@n='$1'])">
            <p>This pointer pattern extracts books</p>
          </cRefPattern>
        </refsDecl>
        
         <projectDesc>
            <p>digilibLT. Biblioteca digitale di testi latini tardoantichi.</p>
            <p>Progetto diretto da Raffaella Tabacco (responsabile della ricerca) e Maurizio Lana</p>
         </projectDesc>
         <editorialDecl>
            <p>
               <hi rend="bold">Modifiche apportate al testo dell'edizione di riferimento </hi>
            </p>
            <p>Si è corretto in VI, 694 "Indus et;" in "Indus et Ganges", inserendo la parola Ganges per svista omessa.</p>
            <p>
               <hi rend="bold">Note di trascrizione e codifica del progetto digilibLT </hi>
            </p>
            <p>Abbiamo riportato solo il testo stabilito dall'edizione di riferimento non seguendone
     l'impaginazione. Sono stati invece esclusi dalla digitalizzazione apparati, introduzioni, note
     e commenti e ogni altro contenuto redatto da editori moderni. </p>
            <p> I testi sono stati sottoposti a doppia rilettura integrale per garantire la massima
     correttezza di trascrizione</p>
            <p>Abbiamo normalizzato le U maiuscole in V seguendo invece l'edizione di riferimento per la
     distinzione u/v minuscole.</p>
            <p>Le virgolette sono state uniformate tutte come virgolette caporali.</p>
            <p> Non è stato normalizzato l'uso dei trattini.</p>
            <p> Non è stata normalizzata la formattazione nell'intero <hi rend="italic">corpus</hi>:
     grassetto, corsivo, spaziatura espansa.</p>
            <p>L'uso del corsivo presente nelle edizoni Lenaz, Willis e Cristante non è stato codificato in quanto puramente grafico
     e senza valore filologico</p>
            <p>Sono stati normalizzati e marcati nel modo seguente i diacritici.<lb/> espunzioni:
      &lt;del&gt;testo&lt;/del&gt; si visualizza [testo] <lb/> integrazioni: &lt;supplied&gt;testo&lt;/supplied&gt; si visualizza &lt;testo&gt;<lb/>
               <hi rend="italic">loci desperati</hi>:  &lt;unclear&gt;testo&lt;/unclear&gt; o &lt;unclear/&gt; testo
      si visualizzano †testo† e †testo<lb/> lacuna materiale: &lt;gap/&gt; si visualizza
      [...]<lb/> lacuna integrata dagli editori:
      &lt;supplied&gt;&lt;gap/&gt;&lt;/supplied&gt; si visualizza &lt;...&gt;
    </p>
            <p>Sono stati marcati i termini in lingua greca
       &lt;foreign xml:lang="grc"&gt;αγβ&lt;/foreign&gt;
    </p>
            <p>Ulteriori informazioni sulle norme di trascrizione e codifica su <ref target="http://digiliblt.lett.unipmn.it/upload/docs/note_di_trascrizione_e_di_codifica.pdf">Note di trascrizione e codifica di testi latini tardoantichi
      <del>http://digiliblt.lett.unipmn.it/upload/docs/note_di_trascrizione_e_di_codifica.pdf</del>
               </ref>
            </p>
         </editorialDecl>
      </encodingDesc>
      <profileDesc>
         <langUsage>
            <language ident="la">Latino</language>
         </langUsage>
      </profileDesc>

   </teiHeader>

   <text>
     <body xml:lang="lat" n="urn:cts:latinLit:stoa0192a.stoa001.digilibLT-lat1">
         <div type="lib" n="1">
            <head>Liber I</head> 

            <div type="cap" n="1">
               <lg>
                  <l>«Tu quem psallentem thalamis, quem matre Camena</l>
                  <l>progenitum perhibent, copula sacra deum, </l>
                  <l>semina qui arcanis stringens pugnantia uinclis</l>
                  <l>complexuque sacro dissona nexa foues, </l>
                  <l>namque elementa ligas uicibus mundumque maritas</l>
                  <l>atque auram mentis corporibus socias, </l>
                  <l>foedere complacito sub quo natura iugatur, </l>
                  <l>sexus concilians et sub amore fidem; </l>
                  <l>o Hymenaee decens, Cypridis qui maxima cura es</l>
                  <l>– hinc tibi nam flagrans ore Cupido micat –,</l>
                  <l>seu tibi quod Bacchus pater est placuisse choreas, </l>
                  <l>cantare ad thalamos seu genetricis habes, </l>
                  <l>comere uernificis florentia limina sertis</l>
                  <l>seu consanguineo Gratia trina dedit: </l>
                  <l>conubium diuum componens Calliopea</l>
                  <l>carminis auspicio te probat annuere».</l>
               </lg>
            </div>
            <div type="cap" n="2">
               <p>
Dum crebrius istos Hymenaei uersiculos nescio quid inopinum intactumque moliens cano, respersum capillis albicantibus uerticem 
incrementisque lustralibus decuriatum nugulas ineptas aggarrire non perferens Martianus interuenit dicens: «quid istud, mi pater, 
quod nondum uulgata materie cantare deproperas et ritu nictantis antistitis, priusquam fores aditumque reseraris 
<foreign xml:lang="grc">ὑμνολογίζεις?</foreign> Quin potius edoce quid apportes, et quorsum  praedicta sonuerint reuelato». «Ne tu – 
inquam – desipis admodumque perspicui operis <foreign xml:lang="grc">ἐγέρσιμον</foreign> noscens creperum sapis ? Nec liquet Hymenaeo 
praelibante disposita nuptias resultare? Si uero concepta cuius scaturriginis uena profluxerint properus scrutator inquiris, fabellam tibi,
quam Satura comminiscens hiemali peruigilio marcescentes mecum lucernas edocuit, ni prolixitas perculerit, explicabo».
 </p>
            </div>
            <div type="cap" n="3">
               <p>
Cum inter deos fierent sacra coniugia procreationis undique numerosae, liberique praeclues ac nepotum dulcium aetheria multitudo et inter
se quodam caelicolarum complexu ac foedere potirentur, praesertimque potissimos conubialis bearet adiectio, idque deditum mundo loquax 
triuiatim dissultaret humanitas, poetaeque praecipue Oeagrium citharistam secuti caecutientisque Maeonii suauiloquam senectutem epica 
uulgo lyricaque pagina consonarent nec aliquid dulcius Ioui inter aetherias uoluptates una coniuge loquerentur, hisque accederet promptior 
fides, quae suadente aruspicio grandaeuos pontifices in testimonium conuocat, cum quid Iuppiter hominum uotis trepida curarum ambage 
suspensis multa implacabilis hostia denegaret, exorata eius matrona prouenire, et quicquid ille exprompta sententia, Parcarum pugillo
asseruante, dictauerit, delenitum suadae coniugis amplexibus iussuque remouere;
 </p>
            </div>
            <div type="cap" n="4">
               <p>
nec solum superum regem attestabatur uxorium, idque etiam Diti propositum, idque Portuno, certumque esse Gradiuum Nerienis Neriae coniugis
amore torreri (Aesculapio quoque non dispar affectio) similique persuasione transduci Ope coniuga Cybeleque permulsa maestissimum seniorem
deorum (Ianusque Angeronam utraque miratur effigie); nam reginam tantum marito dependisse Memphiticam, ut obsita luctu perpetuo numquam eum
contenta sit inuenire.
  </p>
            </div>
            <div type="cap" n="5">
               <p>
Hac igitur fama hisque deorum alternis amoribus motus concitusque Cyllenius, simulque quod cunctorum affectiones et thalamos, dum paret
pluribus, conspicatur, uxorem ducere instituit. In quam sententiam mater illum anxia, cum annua peragratione zodiaca eam in Pliadum numero
salutaret, impulerat, praesertimque quod palaestra crebrisque discursibus exercitum corpus lacertosis in iuuenalis roboris excellentiam
toris uirili quadam amplitudine renidebat, ac iam pubentes genae seminudum eum incedere chlamydaque indutum parua, inuelatum cetera, 
umerorum cacumen obnubere sine magno risu Cypridis non sinebant. Rationabili igitur proposito constituit pellere caelibatum.
 </p>
            </div>
            <div type="cap" n="6">
               <p>
Itaque pro industriae dignitate, quam conueniret accipere, cuncta merito longae deliberationis alternat. Nam Sophian ipse miro quidem 
cupiebat ardore, quod prudens sanctaque sit intemeratiorque cunctis pulchriorque uirginibus, sed quod sororis eius collactea et indiscreto 
amica foedere uideretur perindeque ad innubas ipsa quoque transisse, eam in Palladis iniuriam non placuit coaptari. Non dispar illum formae
desiderabilis grataque luculen<supplied>ti</supplied>tas in Manticen quoque succenderat; nam et nobilitas generis illam (quippe Pronoeae
 maior est filiarum) et praeuidum perspicacis prudentiae commendabat ingenium. Sed ipsis diebus forte immensi amoris impatientia ultro 
 iuuenem consecuta Apollini fuerat copulata.
 </p>
            </div>
            <div type="cap" n="7">
               <p>
Uoluit saltem Endelechiae ac Solis filiam postulare, quod speciosa quam maxime magnaque deorum sit educata cura; nam ipsi 
<foreign xml:lang="grc">Ψυχῇ</foreign> natali die
dii ad conuiuium corrogati multa contulerant. Ιuppiter quippe diadema, quod Aeternitati, filiae honoratiori, detraxerat, capiti eius 
apposuit. Iuno quoque ex purgatioris auri splendente uena addiderat crinibus sociale uinclum. Tritonia etiam interula resoluta ricinio
strophioque flammarum instar e cocco atque ipso sacri pectoris ac prudentis amiculo uirginem uirgo contexit. Delius quoque, ut ramale
laureum gestitat, diuinatrice eadem coniecturalique uirga uolucres illi ac fulgorum iactus atque ipsius meatus caeli siderumque monstrabat.
Vranie autem praenitens speculum, quod inter donaria eius adytis Sophia defixerat, quo se renoscens etiam originem uellet exquirere,
clementi benignitate largita. Lemnius quoque faber illi insopibilis perennitatis igniculos, ne caligantibus tenebris nocteque caeca 
opprimeretur, incendit.
Omnes uero illecebras circa sensus cunctos apposuit Aphrodite; nam et unguentis oblitam floribusque redimitam halatu pasci fouerique 
docuerat et melle permulserat et auro et monilibus inhiare membraque uinciri honorationis celsae affectatione persuaserat. Tunc crepitacula
tinnitusque, quis infanti somnum duceret, adhibebat quiescenti. Praeterea ne ullum tempus sine illecebra oblectamentisque decurreret, 
pruritui subscalpentem circa ima corporis apposuerat uoluptatem. Sed uehiculum ei ac uolatiles rotas, quis mira posset celeritate
discurrere, tradiderat ipse Cyllenius, licet eam auri compedibus illigatam Memoria praegrauarit. His igitur Ψυχὴν opimam superis ditemque 
muneribus atque multa caelestium collatione decoratam in conubium Arcas superiorum cassus optabat. Sed eam Uirtus, ut adhaerebat forte 
Cyllenio, paene lacrimans nuntiauit in potentiam pharetrati uolitantisque superi de sua societate correptam captiuamque adamantinis 
nexibus a Cupidine detineri.
  </p>
            </div>
            <div type="cap" n="8">
               <p>
Super his igitur uirginum thalamis dum eum deliberatae sortis blandimenta frustrantur, nec facile quaepiam praeterea, quae congrua
paritate Tonantis nurus deligeretur, occurrit, amplius deliberandum suggerit Virtus, neque eum sine Apollinis consilio quicquam debere
decernere aut fas ab eius congressibus aberrare, cum zodiaca eum hospitia praemetantem numquam abesse menstrua praecursione permitteret. 
Igitur constitutum ubicumque locorum frater esset adiretur.
 </p>
            </div>
            <div type="cap" n="9">
               <p>
Ac tunc uolatilem uirgam, uti secum mundi penita permeare aetheriosque recessus irrumpere parili celeritate posset, Virtuti de more
permittit. Ipse pedibus talaria nectit aurea, et nunc in fanis, quibus aut uaticinia obliquis fundebantur ambagibus aut, denuntiata
pecudum caede fissiculatis extorum prosiciis, uiscera loquebantur, quibusque solitus sortitus excedere uel logia personare, sagaci eum
inuestigatione disquirunt.
 </p>
            </div>
            <div type="cap" n="10">
               <p>
Sed his adytorum fastigiis specubusque uiduatis absque lauri arentis paucis admodum foliis uittisque semiuulsis, quas in Cumano antro post
Sibyllam tinearum morsus cariesque carpebant, nihil eius potuit inueniri. Per aerios etiam tractus, quibus formare solitus et uolucrum 
diuersos meatus et oscinum linguas et praepetis omina pennae, frustra incassumque disquiritur. Iam pridem quippe offensus contamine
monendorum dedignatur “augur” Pythius nuncupari. Item eum in Helicona, Delon Lyciamque sectantur; sed alibi lauros primores arentesque 
ederas, alibi cariantem tripodem crepidasque situ murcidas praesagiorumque interlitam memoriam reppererunt.
  </p>
            </div>
            <div type="cap" n="11">
               <p>
Tandem Fama nuntiante cognoscunt quod Phoebo gaudet Parnasia rupes. Licet inde quoque ad Indici montis secretum obumbratumque scopulum
nube perpetua posterius migrasse perhibebant, tamen Cirrhaeos tunc recessus et sacrati specus loquacia antra conueniunt. Illic autem
circumstabat in ordinem quicquid imminet saeculorum, Fortunae urbium nationumque, omnium regum ac totius populi. Videbantur aliae transacti
cursus emenso fugientes; consistebant aliae sub conspectu, adueniebantque quamplures, atque ita nonnullis eminus uanescebat disparata
prolixitas, ut uelut fumidae caligationis incredibilis haberetur aura. Inter haec mira spectacula Fortunarumque cursus motusque nemorum 
etiam susurrantibus flabris canora modulatio melico quodam crepitabat appulsu. Nam eminentiora prolixarum arborum culmina perindeque 
distenta acuto sonitu resultabant; quicquid uero terrae confine ac propinquum ramis acclinibus fuerat, grauitas rauca quatiebat. At media
ratis per annexa succentibus duplis ac sesqualteris nec non etiam sesquitertiis, sesquioctauis etiam sine discretione iuncturis, licet
interuenirent limmata, concinebant. Ita fiebat, ut nemus illud harmoniam totam superumque carmen modulationum congruentia personaret.
 </p>
            </div>
            <div type="cap" n="12">
               <p>
Quod quidem exponente Cyllenio Virtus edidicit etiam in caelo orbes parili ratione aut concentus edere aut succentibus conuenire. Nec
mirum quod Apollinis silua ita rata modificatione congrueret, cum caeli quoque orbes idem Delius moduletur in Sole, hincque esse quod
illic Phoebus et hic uocitetur Auricomus;
  </p>
            </div>
            <div type="cap" n="13">
               <p>
(nam Solis augustum caput radiis perfusum circumactumque flammantibus uelut auratam caesariem rutili uerticis imitatur), hinc quoque
Sagittarius, hinc quoque Vulnificus, quod possit radiorum iaculis icta penetrare.
  </p>
            </div>
            <div type="cap" n="14">
               <p>
Demonstrabat praeterea Virtuti Cyllenius amnes quosdam caelitus defluentes, quos transeundos esse perhibebat, ut ad deum ipsum, quem 
reperire cura est, peruenirent. Verum eosdem amnes diuersicolor fluentorum discrepantium unda raptabat; quippe primus diffusioris ac
prolixi ambitus gurges liuentis aquae uolumine nebuloso atque algidis admodum pigrisque cursibus haesitabat. Interius alius lactis instar
candidaeque lucis mitis omnia quietusque motu undas uoluebat argenteas. Tertius uero nimio rubroque igne rutilantes festinataque rapiditate
praecipites fragososque cursus anhela sulphureus celeritate torquebat. Qui hunc sequebatur auratus ac fulgidus et flammis coruscantibus 
rutilans; sed diuersitate fluminum, utrimque coniunctus quibusdam riuulis intermixtis, quantum pensabat moderatio, temperabat. Verum
interior illo electro purior resplendebat amnis, quem praeter ceteros Fortunarum ille consistens populus appetebat, quarum alias eius odor
et halatus illexerat, alias lenis undae canori permulsere modulatus; gustum autem haustumque quamplures ex eodem dulcissimo gurgite
sitiebant. Nec deerant, qui eadem foueri abluique lympha ac se in illam iacere cupiebant.
Praeterea duo restrictiores ac sinu ambituque paruo raptabantur interius, quorum uterque pro aliorum uicinia et confinio coloratus exiguum
proprii saporis haustum multa mutabilis admixtione traxere. Nam alter nimia celeritate festinus ac plerumque consistens relabensque
ferebatur; alius uero quandam undarum originem gestans flexuosisque anfractibus errabundus spumabat cunctis seminibus fluentorum.
 </p>
            </div>
            <div type="cap" n="15">
               <p>
Hi igitur cursus discoloris amnes praedictas rerum nationumque Fortunas immensis primo sinibus ambiebant. Tunc diuersa undarum uiolensque
rapiditas singulas quasque peruadens improuisa ui per decliuis aluei praecipites lapsus rapidis turbinibus pertrahebat, ita ut alius easdem
plerumque alteri transfunderet fluuio, et quam ille exercitam longa collisione uexarat, alter aut ripae redderet aut amne mersaret.
Non tamen Fortunas omnes illi sanguineus aut caeruleus inuolutas gurgites rapiebant. Plerumque illius lactei praenitens unda repente
correptas eminentis tractus uertice subuehebat; aliquando etiam sublimatas atque fluctu elatiore suspensas in illum cruentae similitudinis
reiciebat aestum aut in torrentem liuidum uorandas hiatu piceo despuebat. Alterna igitur permixtione fluuiorum ille Fortunarum populous
agebatur; neque enim ulla prorsus erat, quae ab omni immunis incursu cunctoque esset gurgite feriata.
 </p>
            </div>
            <div type="cap" n="16">
               <p>
 Denique Virtus secuta Cyllenium dum sola cunctos interrite transmearet, licet eam magno fragore colliserint, tamen opprimere non
 quiuerunt. Tandem trans fluuios, qui ad quoddam Phoebi spectaculum ferebantur, cum Uirtute Mercurius constiterunt. Ac tunc Latoium
 conspicati edito considentem arduoque suggestu atque in conspectu quattuor urnulas adopertas uicissim atque alternis inspectionibus 
 enudare, quae diuersa specie metallisque formatae. Nam una ex ferro, quantum conici potuit, duriore, alia ex argenti fulgentiore materie,
 tertia liuentis plumbi fusili robore uidebatur, at uero proprior deo perlucentis uitri salo renidebat. Singulae autem rerum quaedam semina
 elementaque gestabant.
 </p>
            </div>
            <div type="cap" n="17">
               <p>
Nam flamma flagrantior et ab ipsius Cecaumenes exanclata fomitibus ex ferri praedicta anhelabat urna, quae tamen uertex Mulciferi 
dicebatur. Alia etiam, quae fuerat ex argenti materie, praeferebat serena fulgentia et uernantis caeli temperie renidebat; hanc dicebant
risum Iouis. Illa uero metalli grauioris plena undosae hiemis atque algidi frigoris necnon etiam pruinarum, haec Saturni uocabatur exitium.
At uero sali resplendentis atque ad ipsius dei dexteram sita, aeris totius seminibus erat referta; hanc Iunonis ubera memorabant.
  </p>
            </div>
            <div type="cap" n="18">
               <p>
Ex his igitur urnis deus alternatim, quantum dispositis sat erat, hauriebat. Nam quotiens orbi complacito uitalis spiritus salubres
ministrabat auras, ex illa argenti clementia aeris hausti permiscens semina temperabat; cum uero pestem diram commeritis mortalibus
minabatur, aeri similiter anhelos ignes aut torpentis frigoris uenena miscebat et in affligendum meare cogebat orbem.
  </p>
            </div>
            <div type="cap" n="19">
               <p>
Tali dei temperamento Virtus admonita, magisque cum eum salutaris auras miscere conspiceret, caeci poetae Graium uersum Mercurio 
comprobante commemorat:<lb/>
                  <foreign xml:lang="grc">Φοῖβος ἀκερσεκόμης λοιμοῦ νεφέλην ἀπερύκει,</foreign>
                  <lb/>
ex quo pestem fugari posse Mercurius, si uoces prime uestigiis eius accederent, admonebat; subdendae tamen Clario fidibus personanti
atque inter serta laurigera infularum lubrico implexoque crine redimito.
  </p>
            </div>
            <div type="cap" n="20">
               <p>
Talia conserentes ut procul Pythius aduentare conspexit causamque aduentus primis aspectibus recognouit, throno, quo insidebat, exsurgens
Musas iussit occurrere; quae licet in Maiugenae officium properare uiderentur, ratis tamen incessibus mouebantur. Ac tunc germanο in
participatum operis consessumque suscepto prior orsus est Phoebus:
  </p>
            </div>
            <div type="cap" n="21">
               <lg>
                  <l>Anxia cum trepidis nutat sententia rebus,</l>
                  <l>fluctuat incertis aut sors ignota futuris, </l>
                  <l>consultet mortale genus quodque indiga ueri</l>
                  <l>cura facit dubium uel spes incerta fatigat; </l>
                  <l>at nobis praescire uacuum est, cunctatio nulla est: </l>
                  <l>quod superi uoluere, licet; de pectore fixis</l>
                  <l>praeoptare caret, si quod placet atque necesse est. </l>
                  <l>Sed tibi quia nondum uenit mansura uoluntas, </l>
                  <l>consilium uis ferre meum: sic semper ab omni</l>
                  <l>uelle capis socium, faciunt atque addita mentem. </l>
               </lg>
            </div>
            <div type="cap" n="22">
               <lg>
                  <l>Est igitur prisci generis doctissima uirgo,</l>
                  <l>conscia Parrhasio cui fulgent sidera coetu, </l>
                  <l>cui nec Tartareos claustra occultare recessus</l>
                  <l>nec Iouis arbitrium rutilantia fulmina possunt; </l>
                  <l>fluctigena spectans qualis sub gurgite Nereus, </l>
                  <l>quaeque tuos norit fratrum per regna recursus, </l>
                  <l>peruigil immodico penetrans arcana labore, </l>
                  <l>quae possit docta totum praeuertere cura</l>
                  <l>quod superis praescire datum. Quin crebrius in nos</l>
                  <l>ius habet illa, deos urgens in iussa coactos; </l>
                  <l>et quod nulla queat superum temptare potestas, </l>
                  <l>inuito scit posse Ioue. Stent ardua magno, </l>
                  <l>alterutrum cumulat parilem meruisse iugalem.</l>
               </lg>
            </div>
            <div type="cap" n="23">
               <p>
His Apollinis dictis laetabunda Virtus, quod tam excellentis uirginis suasum uidet esse coniugium, ut nihil amissum ex supra dictarum
duceret dignitate, nomen tamen eius inquirit. Quod ubi cognouit Philologiam esse, de qua foedus instabat, tanta gratulatione alacritateque
concutitur, ut aliquanto de ingenito rigore descendens etiam corpore moueretur. Quippe propinquam esse commemorat et laudatae illius
Mantices patronam, in ipsam quoque Sophian supellectilis multae remuneratione largissimam. Nam <foreign xml:lang="grc">Ψυχὴν</foreign>
 incultam ac ferino more uersantem apud hanc asserit expolitam, ita ut, si quid pulchritudinis ornatusque gestaret, ex Philologiae sibi 
 cultibus arrogarit, quae ei tantum affectionis impenderit, ut eam semper immortalem facere laborarit. Nihil igitur immorandum, quippe 
 cum impiger gerendorum sciat esse Cyllenius. Sed acceptis Apollinis fatibus respondit ipse Maiugena:
</p>
            </div>
            <div type="cap" n="24">
               <lg>
                  <l>Certum est, Lauripotens decusque diuum,</l>
                  <l>nostrum ex contiguis uenire pectus</l>
                  <l>et quicquid socium ciere numen</l>
                  <l>iunctus compererim probare rerum. </l>
                  <l>Sed numquam mage uelle disparamus</l>
                  <l>et fit collibitum manere iussis, </l>
                  <l>quam cum Deliaco meare fatu</l>
                  <l>cura atque arbitrio monemur isto: </l>
                  <l>hunc quippe ambiguum nefas putamus, </l>
                  <l>et quaecumque fuit, perit uoluntas. </l>
                  <l>Quocirca officio decentiore</l>
                  <l>paret praecluibus libens profatis</l>
                  <l>Arcas in thalamos uenire iussus. </l>
                  <l>Sed tu, Delie, quo Tonantis exstet</l>
                  <l>compar propositum uolensque nutus, </l>
                  <l>instes; nam solitus ciere pectus</l>
                  <l>et praeuersa uigil monere sensa, </l>
                  <l>illum contribuas fauere iussis</l>
                  <l>et coeptis sacra fulserit uoluntas. </l>
               </lg>
            </div>
            <div type="cap" n="25">
               <p>
Haec dicente Mercurio «Quin potius – inquit Virtus – uterque uestrum Iouem uoce conciliet. Nam et hic eius consiliorum conscius et tu
praeceptionis arcanus; ille mentem nouit, tu uerba componis. Phoebo sueuit instante concedere, tibi pectus solitus aperire. Addo quod
uos numquam conuenit disparari, et licet hic cursor Apollinei plerumque axis celeritate uincatur ac remorata statione consistens captet 
Delii festinata praeuertere, tamen dum consequitur, ita libratus anteuenit, ut cessim plerumque recursitans gaudeat occupari. Vna igitur
uestrum Iouem pia pignora conuenite. Certum quippe est quod et Phoebeo coniuens splendore succumbat et cum Stilbonte incedens conubiorum
copulis allubescat».
  </p>
            </div>
            <div type="cap" n="26">
               <p>
His dictis Virtus praecedentis officio ac Mercurialis uirgae perflatione concussa in caelum itura sustollitur. Augurales uero alites ante
currum Delio constiterunt, uti quis uellet uectus ascenderet; nam futura plerumque conformans his presagire consueuerat. Petaso autem ac
talaribus concitatis coepit praeire Mercurius. Sed scandente Phoebo Musarum pedisecus adhaerensque comitatus candenti canoraque alite
uehebatur.
  </p>
            </div>
            <div type="cap" n="27">
               <p>
Tum uero conspiceres totius mundi gaudia conuenire. Nam et Tellus floribus luminata quippe ueris deum conspexerat subuolare Mercurium,
et Apolline conspicato aeria temperies sudis tractibus renidebat. Superi autem globi orbesque septemplices suauis cuiusdam melodiae
harmonicis tinnitibus concinebant ac sono ultra solitum dulciore, quippe Musas aduentare praesenserant; quae quidem singillatim circulis
quibusque metatis, ubi suae pulsum modulationis agnouerant, constiterunt. Nam Vranie stellantis mundi sphaeram extimam continatur, quae
acuto raptabatur sonora tinnitu,
  </p>
            </div>
            <div type="cap" n="28">
               <p>
Polymnia Saturnium circulum tenuit, Euterpe Iouialem, Erato ingressa Martium modulatur, Melpomene medium, ubi Sol flammanti mundum lumine
conuenustat, Terpsichore Venerio sociatur auro, Calliope orbem complexa Cyllenium, Clio citimum circulum, hoc est in Luna collocauit
hospitium, quae quidem grauis pulsus modis raucioribus personabat. Sola uero, quod uector eius cycnus impatiens oneris atque etiam 
subuolandi alumna stagna petierat, Thalia derelicta in ipso florentis campi ubere residebat.
 </p>
            </div>
            <div type="cap" n="29">
               <p>
Interea tractus aerios iam Phoebus exierat, cum subito ei uitta crinalis immutatur in radios, laurusque, quam dextera retinebat in
lampadem mundani splendoris accenditur, fiuntque uolucres, qui currum Delium subuehebant, anheli flamm<supplied>ant</supplied>is lucis
   alipedes. Atque idem pallio rutilante ac reserato stellantis poli limine Sol repente clarus emicuit. Cyllenius quoque in sidus 
   uibrabile astrumque conuertitur.
  </p>
            </div>
            <div type="cap" n="30">
               <p>
Atque ita metamorphosi supera pulchriores per Geminos proprietate quadam signi familiaris inuecti augusto refulsere caelo, ac mox 
Tonantis palatium petiuerunt. Qui “postquam introgressi et coram data copia fandi”, ut uidit Clarius consortio patrem Iunonis haerentem,
quam nouerat suffragari plurimum ac fauere conubiis, laetus primo omine ipsamque concilians, in cuius arbitrio positam mariti nouerat
uoluntatem ita mitis affatur:
 </p>
            </div>
            <div type="cap" n="31">
               <lg>
                  <l>Possem minore ambigens fiducia</l>
                  <l>solum Tonantem pignoris pro foedere</l>
                  <l>bupaeda uixdum uel paterna contremens</l>
                  <l>praecepta adire, ni iugata caelitum</l>
                  <l>omen pararent prosperum consortia, </l>
                  <l>tabensque diuum nunc moneret nexio. </l>
                  <l>Iunone thalamos quis rogare conscia</l>
                  <l>nollet deorum, cum futura Pronuba</l>
                  <l>eadem profecto quaeque suffragabitur? </l>
                  <l>Iugalis ergo blanda nutus praestrue</l>
                  <l>nostrisque Suada quo allubescat nisibus. </l>
               </lg>
            </div>
            <div type="cap" n="32">
               <lg>
                  <l>Te nunc parentem principemque maximum</l>
                  <l>fatumque nostrum (quippe Parcarum chorus</l>
                  <l>humana pensat, tuque sortem caelitum, </l>
                  <l>tuumque uelle est ante praescientias, </l>
                  <l>ac mente gestas quicquid instabit deis, </l>
                  <l>cuiusque nutu gignitur necessitas, </l>
                  <l>futura cuius illigat decretio, </l>
                  <l>instatque quicquid uelle uel serum potes) </l>
                  <l>te, te igitur illo quo benignus numine es</l>
                  <l>deposco, caeli blanda temperatio</l>
                  <l>piumque culmen, iure qui diuum pater, </l>
                  <l>concede proli quo nepotum prouehat</l>
                  <l>numerum, supernis astra quem uibrant polis. </l>
                  <l>Maiae tuumque flagitat pignus sacrum, </l>
                  <l>thalamis iugetur uirginis doctissimae. </l>
               </lg>
            </div>
            <div type="cap" n="33">
               <lg>
                  <l>Sed te parentis cura si stringit pia, </l>
                  <l>par est deorum conuoces coetum potens, </l>
                  <l>conubium ipsa sanciens cum coniuge, </l>
                  <l>quo prolis exstent lege supera nuptiae</l>
                  <l>perpesque uinclum caelitum signet decor. </l>
               </lg>
            </div>
            <div type="cap" n="34">
               <p>
Hic postquam Delius conquieuit, conuersus ad coniugem Iuppiter, quid eius uoluntas haberet, inquirit. Verum illa multa ratione permulsa
– primo quod ei qui placiditatem afferre solitus Phoebus orabat, quique etiam a se eiusdem filias eruditas ad parentum quoque conspectum
fecerat subuolare; dehinc nuptiis Iuno non solita refragari; tunc etiam Cyllenium diligebat, quod eius uberibus educatus poculum
immortalitatis exhauserat; perindeque et matris gratiam conferebat; accrescebat uotis, quod multa eam Clarius conciliatione deuinxerat
– faciendum profecto accelerandumque persuadet, ne itidem Cyllenius Cypridis lactatus illecebris Hermaphrodito fratrem gignere succensus
optaret.
  </p>
            </div>
            <div type="cap" n="35">
               <p>
Stimulabat paululum Iouem, ne uxoris Cyllenius fotibus repigratus somnolento repente marcore torperet et iam uelut maritali uacatione 
feriatus discursare sub praeceptis Iouialibus denegaret.
 </p>
            </div>
            <div type="cap" n="36">
               <p>
«Nam illum iam pridem» – ait – «Philologiae sentio amore torreri eiusque studio comparatas habere quamplures in famulitio Disciplinas,
ipsum linguae insignis ornatibus fandi nimiam uenustatem, quo placeret uirgini, consecutum, deinde barbito aurataque chely ac doctis
fidibus personare. Addo quod celebrat mirabile praestigium elegantia pingendi, cum uiuos etiam uultus aeris aut marmoris signifex animator
inspirat; totum certe complacitum est, quicquid comit decorem iuuenalium gratiarum». Se igitur eos iam pridem amore mutuo colligatos
idcirco paululum distulisse, ne in thalamum primaeua affectione festinans, cum discurrendum esset, totis noctibus repigratior paululum
simularet anomalum.
  </p>
            </div>
            <div type="cap" n="37">
               <p>
Tunc Iuno «atquin – ait – eiusdem conuenit uirginis subire uinclum, quae illum etiam quiescere cupientem coniuere non perferat. An uero
quisquam est, qui Philologiae se asserat peruigilia laborata et lucubrationum perennium nescire pallorem? Quae autem noctibus uniuersis
caelum, freta Tartarumque discutere ac deorum omnium sedes curiosae indagis perscrutatione transire, quae textum mundi circulorumque
uolumina uel orbiculata parallela uel obliqua, decusata, polos, climata axiumque uertigines cum ipsorum puto siderum multitudine numerare,
nisi haec Philologia, gracilenta quadam affixione consueuit? Quotiens deos super eiusdem coactione instantiaque conquestos, cum eos
concubiae aut intempestae noctis silentio quiescentes ad se uenire inaudita quadam obsecratione compelleret?
  </p>
            </div>
            <div type="cap" n="38">
               <p>
Tam uero abest ut sub hac possit pigrescere intricarique Cyllenius, ut commotis ab eadem suscitatisque pinnis extramundanas petere
latitudines urgeatur. Cur igitur, rex optime, differuntur, cum pro sola Atlantiadae sollertia duos uigiles repromittam?».
  </p>
            </div>
            <div type="cap" n="39">
               <p>
Haec cum Iuno affixa, ut adhaerebat elatiori plurimum Ioui, acclinatis eius auribus intimaret, de quodam purgatioris uibratiorisque
luminis loco allapsa sensim Pallas corusca descendit atque ita, ut uidebatur uertici Iouiali inhaerere superuolans, tandem constitit
sublimiore quodam annixa suggestu. Quam cum Iuppiter, ut iugali elatior adhaerebat, de proximo contiguoque suspexit, sic exorsus: «O uirgo,
nostri pars melior, opportune uotis intermixta Maiugenae, quae siue Deliacis uocibus permulsa descendis, siue absque te Iouis non erat
formare consilium, seu consensus noster ne mutilus uideretur approperas, noueris tamen Philologiae Cyllenium nuptias postulare. Nondum mea
prompta sententia est; expecto quid suadeas. Noui quippe, quam eiusdem uirginis incessabilis labor tibi semper acceptus, et ut e tuis 
numeretur illa pedisequis; par est igitur ipsa praesertim decernas, quicquid de eius conubio prouisura dispensas».
  </p>
            </div>
            <div type="cap" n="40">
               <p>
Tunc Pallas aliquanto submissior ac uirginalis pudoris rubore suffusa oculosque peplo, quod rutilum circum caput gestabat, obnubens,
improbabat aliquantum quod super nuptiis uirgo consulitur, praesertimque eius, quam propter consociationis officia manere cuperet sempert
intactam. Dedignatur praeterea huiusmodi adhibere consensum, cum ita expers totius copulae censeatur, ut neque de ulla commixtione
progenita neque ipsa procreare quicquam Arithmetica teste monstretur. Ac tunc septem radiorum coronam soliuaga uirginitas renudauit,
ne feturarum causis et copulis interesset. Quia tamen eius optauerat Iuppiter exegeratque consilium, suadet deos maritos dearumque 
grandaeuas in haec decernenda conduci; quippe conuenire Cyllenio, ut pro officiorum praemiis potissimorum fauor caelitum eius uincla
sanciret. Augustius quoque fieri Iouiale decretum, cum coetu deorum attestante depromitur, ipsamque nupturam deo conuenire non posse, 
nisi superi senatus consulto mortalis esse desineret. Id genus plurima suadente Tritonia regum coniugum uterque consentit.
  </p>
            </div>
            <div type="cap" n="41">
               <p>
Ac mox Iouis scriba praecipitur pro suo ordine ac ratis modis caelicolas aduocare, praecipueque senatores deorum, qui Penates ferebantur
Tonantis ipsius quorumque nomina quoniam publicari secretum caeleste non pertulit, ex eo quod omnia pariter repromittunt, nomen eis 
consensione perfecit. 
  </p>
            </div>
            <div type="cap" n="42">
               <p>
 Vulcanum uero Iouialem ipse Iuppiter poscit, licet numquam ille de sede corusca descenderet. Tunc etiam ut inter alios potissimi 
 rogarentur ipsius collegae Iouis, qui bis seni cum eodem Tonante numerantur, quosque distichum complectitur Ennianum:
  </p>
               <lg>
                  <l>Iuno Vesta Minerua Ceresque Diana Venus Mars</l>
                  <l>Mercurius Iouis Neptunus Vulcanus Apollo.</l>
               </lg>
            </div>
            <div type="cap" n="43">
               <p>
 item ex septem, residui qui inter duodecim non uocantur. Post hos quamplures, alti pro suis gradibus, caelites ac deorum omnium populus
 absque impertinentibus conuocandi.
  </p>
            </div>
            <div type="cap" n="44">
               <p>
Nec mora milites Iouis per diuersas caeli regiones approperant. Quippe discretis plurimum locis deorum singuli mansitabant, et licet per
zodiacum tractum nonnulli singulas uel binas domos animalibus titularint, in aliis tamen habitaculis commanebant.
  </p>
            </div>
            <div type="cap" n="45">
               <p>
Nam in sedecim discerni dicitur caelum omne regiones, in quarum prima sedes habere memorantur post ipsum Iouem dii Consentes Penates,
Salus ac Lares, Ianus, Fauores opertanei Nocturnusque.
  </p>
            </div>
            <div type="cap" n="46">
               <p>
 In secunda itidem mansitabant praeter domum Iouis, quae ibi quoque sublimis est, ut est in omnibus praediatus, Quirinus Mars, Lar
 militaris; Iuno etiam ibi domicilium possidebat, Fons etiam, Lymphae diique Nouensiles.
  </p>
            </div>
            <div type="cap" n="47">
               <p>
Sed de tertia regione unum placuit corrogari. Nam Iouis secundani et Iouis opulentis Mineruaeque domus illic sunt constitutae; sed omnes
circa ipsum Iouem fuerant in praesenti. Discordiam uero ac Seditionem quis ad sacras nuptias corrogaret, praesertimque cum ipsi Philologiae
fuerint semper inimicae? De eadem igitur regione solus Pluton, quod patruus sponsi est, conuocatur.
  </p>
            </div>
            <div type="cap" n="48">
               <p>
Tunc Lynsa siluestris, Mulciber, Lar caelestis necnon etiam militaris Fauorque ex quarta regione uenerunt.
 </p>
            </div>
            <div type="cap" n="49">
               <p>
Corrogantur ex proxima, transcursis domibus coniugum regum, Ceres, Tellurus Terraeque pater Vulcanus et Genius.
  </p>
            </div>
            <div type="cap" n="50">
               <p>
Vos quoque, Iouis filii, Pales et Fauor cum Celeritate, Solis filia, ex sexta poscimini; nam Mars Quirinus et Genius superius postulati.
  </p>
            </div>
            <div type="cap" n="51">
               <p>
Sic etiam Liber ac secundanus Pales uocantur ex septima. Fraudem quippe ex eadem post longam deliberationem placuit adhiberi, quod 
crebro ipsi Cyllenio fuerit obsecuta.
  </p>
            </div>
            <div type="cap" n="52">
               <p>
Octaua uero transcurritur, quoniam ex eadem cuncti superius corrogati, solusque ex illa Veris fructus adhibetur.
  </p>
            </div>
            <div type="cap" n="53">
               <p>
Iunonis uero Hospitae Genius accitus ex nona.
  </p>
            </div>
            <div type="cap" n="54">
               <p>
 Neptune autem, Lar omnium cunctalis ac Neuerita tuque, Conse, ex decima conuenistis.
  </p>
            </div>
            <div type="cap" n="55">
               <p>
Venit ex altera Fortuna et Ualitudo Fauorque pastor, Manibus refutatis, quippe ii in conspectum Iouis non poterant aduenire.
  </p>
            </div>
            <div type="cap" n="56">
               <p>
Ex duodecima Sancus tantummodo deuocatur.
  </p>
            </div>
            <div type="cap" n="57">
               <p>
Fata uero ex altera postulantur; ceteri quippe illic dii Manium demorati. 
  </p>
            </div>
            <div type="cap" n="58">
               <p>
Bis septena Saturnus eiusque caelestis Iuno consequenter acciti.
  </p>
            </div>
            <div type="cap" n="59">
               <p>
Veiouis ac dii publici ter quino ex limite conuocantur.
  </p>
            </div>
            <div type="cap" n="60">
               <p>
 Ex ultima regione Nocturnus Ianitoresque terrestres similiter aduocati.
  </p>
            </div>
            <div type="cap" n="61">
               <p>
Ex cunctis igitur caeli regionibus aduocatis deis, ceteri, quos Azonos uocant, ipso commonente Cyllenio conuocantur.
  </p>
            </div>
            <div type="cap" n="62">
               <p>
Tunc elementorum praesules atque utilitatis publicae mentiumque cultores omnisque populus potestatum (quis Numae multus successor
indicat?), qui confestim omnes Iouis imperio conuocati, in aulam caelitem conuibrantibus uenere sideribus.
  </p>
            </div>
            <div type="cap" n="63">
               <p>
Tunc Ianus in limine militesque Iouis ante fores regias constiterunt; ingressuros etiam cunctos nominatim uocabat Fama praeconans.
  </p>
            </div>
            <div type="cap" n="64">
               <p>
At intra consistorium regis quaedam femina, quae Adrastia dicebatur, urnam caelitem superamque sortem inreuocabilis raptus celeritate
torquebat excipiebatque ex uolubili orbe decidentes sphaeras peplo inflexi pectoris Imarmene.
  </p>
            </div>
            <div type="cap" n="65">
               <p>
Clotho uero Lachesis Atroposque, quoniam sententias Iouis orthographae studio ueritatis excipiunt, utpote librariae superum archiuique 
custodes, cum senatum curiamque contrahi et ipsum Tonantem exuuiis indusiari publice cernerent, magistratus in acta caelestiumque consultum
stilos acuunt cerasque componunt.
  </p>
            </div>
            <div type="cap" n="66">
               <p>
Tunc Iuppiter publica et quae senatum contracturus assumit indumenta percipiens apponit primum uertici regalis serti flammantem coronam 
contegitque ex posticis caput quodam uelamine rutilante, quod ei praesul operis Pallas ipsa texuerat. Dehinc uesti admodum candidae
obducit amictus hyalinos, quos stellantibus oculis interstinctos crebri uibratus ignium luminabant. Tunc duo globosos orbes, quorum unus 
auro, electro alius praenitebat, dextera porrectiore corripuit, laeua enneapthongon chelyn innitenti similis imprimebat. Calceos autem
smaragdinae fluctu uiriditatis herbosos uestigiis eius Tellus annexuit. Insidebat autem ex pauonum pennis intertextae oculataeque pallae,
ex qua multicoloribus notulis uariegata pictura uernabat; sub calceis uero fuscinam deprimebat.
  </p>
            </div>
            <div type="cap" n="67">
               <p>
Huius suggestui subditus Iunonis consessus haud indecenter ornatus. Ipsa uero tecto capite lacteo quodam calymmate praenitebat, cui gemmis
insitum diadema pretiosis; nam neque scythidis uirecta nec ceraunorum uibrans fulgoransque lumen nec flucticolor hyacinthi credebatur
abesse profunditas, sed totum illud sertum capitis fulgorantis Thaumantias obtulisse reginae caelitum ferebatur. Ipsius uero diuae uultus
assidua perlucens gratia fratri consimilis, nisi quod ille immutabili laetitia renidebat, haec commutationum assiduarum nubilo crebrius
turbidatur; nam uestis eius hyalina, sed peplum fuerat caligosum, quod tamen, si appulsu cuiusque luminis tangeretur, inter obumbrantes
nebulas sudae perspicuitatis gratia praeniteret. Haec fulmen dextera, laeua sonorum bombis terrentibus tympanum sustinens, sub quibus
plurimum sudans ima subiecta roscidis uidebatur inundare fluoribus. Huius uero calcei admodum furui, quorum maxime solea atrae noctis
nigredine coloratur. Nam eiusdem genua zona quidem diuersicolor ambiebat, quae nunc perfulgido resplendebat orbe, nunc uanescentis gratiae
tenuata uarietas ita penitus ablegabat, tamquam nihil habuisset ante discolorum.
  </p>
            </div>
            <div type="cap" n="68">
               <p>
His igitur uterque regum indumentis decenter ornati ante consessum in suggestu sidereo positam quandam sphaeram caelatam uarietate
multiplici conspicantur, quae ita ex omnibus compacta fuerat elementis, ut nihil abesset, quicquid ab omni creditur contineri natura.
Illic caelum omne, aer, freta diuersitasque telluris claustraque fuerant Tartarea; urbes etiam, compita cunctarumque species animantum
tam in specie quam in genere numerandae. Quae quidem sphaera imago quaedam uidebatur ideaque mundi. In hac quid cuncti, quid singuli
nationum omnium populi cotidianis motibus agitarent, Pythei reformantis speculo relucebat. Ibi quem augeri, quem deprimi, quem nasci,
quem occidere Iuppiter uellet, manu propria ipse formabat; quam terrarum partem disperdere, quam beare, quam uastam quamque celebrem 
cuperet, fictor arbitrarius uariabat.
  </p>
            </div>
            <div type="cap" n="69">
               <p>
Hoc igitur fatum publicum conspicans componensque deorum senatum iussit admitti. Quamuis intus, quos innominabiles sacra uis testatur,
intrarent, tamen etiam primatibus diuum praesertimque parentibus uterque consurgunt.
  </p>
            </div>
            <div type="cap" n="70">
               <p>
Verum sator eorum gressibus tardus ac remorator incedit glaucoque amictu tectus caput. Praetendebat dextra flammiuomum quendam draconem
caudae suae ultima deuorantem, quem credebant anni numerum nomine perdocere. Ipsius autem canities pruinosis niuibus candicabat, licet
ille etiam puer posse fieri crederetur.
  </p>
            </div>
            <div type="cap" n="71">
               <p>
Eius coniunx grandaeua corpulentaque mater quamuis fecunda circumfusaque partubus, tamen floridam discoloramque uestem herbida palla
contexerat, in qua totus gemmarum metallorumque census atque omnium prouentus frugesque sationum larga admodum ubertate ferebantur.
  </p>
            </div>
            <div type="cap" n="72">
               <p>
Huic Vesta, quae etiam coaeua eius fuerat, adhaerebat, quae quod nutrix Iouis ipsius suoque eum sustentasse gremio ferebatur, caput regis
ausa est osculari.
  </p>
            </div>
            <div type="cap" n="73">
               <p>
Post hos candida cum sorore Sol auratus expetitur, qui mox ut coepit ingressui propinquare, purpurae rutilantis puniceus quidam fulgor 
anteuenit, et rosulenti splendoris gratia totam aulae ipsius curiam obstupefactis ceteris ornatibus luminauit. Ast ubi primos honorati
capitis radios ingressurus immisit, ipse etiam Iuppiter paululum retrogressus sub immensi nitoris numine caligauit, sphaerae uero orbesque,
quos dextera sustinebat, ueluti speculo cognati luminis refulsere:
  </p>
            </div>
            <div type="cap" n="74">
               <p>
Iuno autem diuersicoloris illustris ornatibus ac uaria <del>uelut speculo cognato</del> gemmarum luce resplendens candentibus serenis
   enituit.
  </p>
            </div>
            <div type="cap" n="75">
               <p>
Erat illi in circulum ducta fulgens corona, quae duodecim flammis ignitorum lapidum fulgorabat. Quippe tres fuerant a fronte gemmae
lychnis, astrites et ceraunos, quae eius effigiem reuerendam a cognitione conspicientium uibrantes radiorum fulgoribus occulebant; quarum
alia Cancri cerebro, Leonis oculis altera, Geminorum fronte assumpta tertia dicebatur. Aliae sex ex utroque latere rutilabant, quarum 
smaragdos una, scythis altera, iaspis tertia uocabatur, inter quarum uirorem (feta mari lumina) coruscatus fronti quaedam interior suauitas
resplendebat. Hyacintho dendrites etiam heliotropios utrimque compacti, qui lapides coloribus suis terras ratis temporum uicibus
herbidabant, quos ei ad obsequium numinis recurrentes Ver dicebatur et Autumnus munere contulisse. Posterior autem pars coronae hydatide,
adamante et crystallo lapidibus alligabatur; hos enim Hiemps undosa genuerat. Ipsius uero diui auro tinctam caesariem comasque crederes 
bratteatas.
  </p>
            </div>
            <div type="cap" n="76">
               <p>
Facie autem mox ingressus est pueri renidentis, in incessu medio iuuenis anheli, in fine senis apparebat occidui, licet duodecim nonnullis
formas conuertere crederetur. Corpus autem eius flammeum totum, pinnata uestigia, pallium coccinum, sed auro plurimo rutilatum.
  </p>
            </div>
            <div type="cap" n="77">
               <p>
 Sinistra autem manu clipeum coruscantem, dextera ardentem facem praeferebat, calcei autem similes ex pyropo. Quem iuxta Luna leui
 quodam teneroque uultu ex fraterna fulgorem lampade resumebat.
  </p>
            </div>
            <div type="cap" n="78">
               <p>
Post hos admissi fratres Iouis, quorum alter maritima semper inundatione uiridior, alius lucifuga inumbratione pallescens.
  </p>
            </div>
            <div type="cap" n="79">
               <p>
In capite uterque dominandi sertum pro regni condicione gestabat;
  </p>
            </div>
            <div type="cap" n="80">
               <p>
nam unus albidi salis instar candidum atque spumarum canitiei concolorum, alter ebeneum ac tartareae noctis obscuritate furuescens;
qui quidem multo ditior fratre et semper eorum quae gignuntur conquisitionibus opulentus; alius uero propter molem elationemque corporis
renudatus ac despuens diuitias oppressione quaesitas.
  </p>
            </div>
            <div type="cap" n="81">
               <p>
Verum utrique diuersa coniunx; nam hic nudus omnium nutricem deorumque hospitam secum ducit; ille puellam accessibus gratulantem, quae 
ita plerumque frugem exposcentibus tribuat, ut magni numinis uota sint eidem redhibere centesimam.
  </p>
            </div>
            <div type="cap" n="82">
               <p>
Dehinc admissi Tonantis ipsius filii, inter quos primus quidem ruber iuuenis ac uorax omnium sititorque etiam sanguinis gradiebatur; alter
suauis et comis falcemque dextera, laeua gestans cratera somnificum ac pronus in petulantiam ferebatur. Huius gressus incerti atque olacis
temeti madoribus implicati.
  </p>
            </div>
            <div type="cap" n="83">
               <p>
Post hos duorum una quidem germanaque facies, sed alius lucis sidere, noctis alius refulgebat.
  </p>
            </div>
            <div type="cap" n="84">
               <p>
Dehinc quidam roboris inauditi et exstirpandis semper aduersitatibus praeparatus; sed eius miros lacertos rictusque Cleonaeos limis Iuno
cernebat.
  </p>
            </div>
            <div type="cap" n="85">
               <p>
Quin inter eos decernentes feminae, quarum una uirgo ferebatur, alia generationum omnium mater; illi arcus cum pharetra, huic rosis 
decusatim uinctis sertata contextio. Quam et conspicere nitentem et fantem audire dulcis illecebras et attrahere flagrantissimi spiritus
halatibus redolentem et osculis lambere et contingere corpore eiusque uelles cupidine suspirare! Quae quidem licet amorum uoluptatumque
mater omnium crederetur, tamen eidem deferebant pudicitiae principatum.
  </p>
            </div>
            <div type="cap" n="86">
               <p>
Cum his grata Ceres, admodum grauis femina alumnaque terrarum ac nutrix mortalium, uidebatur.
  </p>
            </div>
            <div type="cap" n="87">
               <p>
Quidam etiam claudus faber uenit, qui licet crederetur esse Iunonius, totius mundi ab Heraclito dictus est demorator.
  </p>
            </div>
            <div type="cap" n="88">
               <p>
Tunc etiam omnium garrula puellarum et contrario semper fluibunda luxu leuitate pernix desultoria gestiebat; quam alii Sortem asserunt,
Nemesinque nonnulli, Tychenque quam plures aut Nortiam. Haec autem quoniam gremio largiore totius orbis ornamenta portabat, et aliis 
impertiens repentinis motibus conferebat, rapiens his comas puellariter, caput illis uirga comminuens, eisdemque quibus fuerat eblandita 
ictibus crebris uerticem complicatisque in condylos digitis uulnerabat.
  </p>
            </div>
            <div type="cap" n="89">
               <p>
Haec mox Fata conspexit omnia quae gerebantur in Iouis consistorio subnotare, ad eorum libros et pugillarem paginam currit, et licentiore
quadam fiducia quae conspexerat inopinata descriptione corripuit, ut quaedam repente prorumpentia uelut rerum seriem perturbarent, alia
uero, quae causarum ratio prospecta uulgauerat, quoniam facere improuisa non poterat, suis tamen operibus arrogabat.
  </p>
            </div>
            <div type="cap" n="90">
               <p>
Post hanc uulgo ceteri deuenere. Iuppiter tunc solio resedit praecepitque cunctos pro meriti ordine residere. Tuncque subsellia 
flammabunda coetum suscepere sidereum; uerum quidam redimitus puer ad os compresso digito salutari silentium commonebat. «Conticuere
omnes intentique ora tenebant».
  </p>
            </div>
            <div type="cap" n="91">
               <p>
Tunc Iuppiter coepit:
  </p>
               <lg>
                  <l>«Ni nostra, astrigeri, nota benignitas</l>
                  <l>conferre arbitrium cogeret intimum</l>
                  <l>et quicquid tacito uelle fuit satis</l>
                  <l>id ferre in medium collibitum foret, </l>
                  <l>possem certa meis promere ductibus, </l>
                  <l>nec quisquam illicitis tollere nisibus</l>
                  <l>concertans cuperet iussa deum patris. </l>
                  <l>Sed tristis melius censio clauditur, </l>
                  <l>atque infanda premit sensa silentium, </l>
                  <l>ne uulgata ciant corda doloribus. </l>
                  <l>At cum laeta patrem promere gaudia</l>
                  <l>et certo deceat foedere pignora</l>
                  <l>palam perpetuis iungere nutibus, </l>
                  <l>cassum est nolle loqui sensa decentia. </l>
                  <l>Vobiscum ergo, dei, grata propinquitas, </l>
                  <l>conferre studium est uota propaginis. </l>
                  <l>Aequum quippe puto foedere caelitum</l>
                  <l>quae sectanda forent orsa probarier.</l>
               </lg>
            </div>
            <div type="cap" n="92">
               <lg>
                  <l>Nostis Maiugenam pignoris incliti</l>
                  <l>in nostris merito degere sensibus. </l>
                  <l>Quae nec frustra mihi insita caritas, </l>
                  <l>ut sueuit patria stringere pectora. </l>
                  <l>Nam nostra ille fides, sermo, benignitas</l>
                  <l>ac uerus genius, fida recursio</l>
                  <l>interpresque meae mentis, <foreign xml:lang="grc">ὁ νοῦς</foreign> sacer; </l>
                  <l>hic solus numerum promere caelitum, </l>
                  <l>hic uibrata potest noscere sidera, </l>
                  <l>quae mensura polis, quanta profunditas, </l>
                  <l>qualis sit numerus marmoris haustibus</l>
                  <l>et quantos rapiat margine cardines, </l>
                  <l>quaeque elernenta liget dissona nexio, </l>
                  <l>perque hunc ipse pater foedera sancio. </l>
                  <l>Sed forsan pietas sola recenseat, </l>
                  <l>quae parens probitas munera pensitet: </l>
                  <l>qui Phoebi anteuolans saepe iugalibus</l>
                  <l>in sortem famuli nonne relabitur? </l>
                  <l>Hic quoque sic patruis seruit honoribus, </l>
                  <l>ut dubium, proprium quis mage uindicet. </l>
                  <l>Illum conubio rite iugarier</l>
                  <l>suadent emeritis saecla laboribus, </l>
                  <l>et robur thalamos flagitat additum.</l>
               </lg>
            </div>
            <div type="cap" n="93">
               <lg>
                  <l>At uirgo placuit, docta quidem nimis</l>
                  <l>et compar studio, sed cui terreus</l>
                  <l>ortus, propositum in sidera tendere; </l>
                  <l>plerumque et rapidis praeuolat axibus</l>
                  <l>ac mundi exsuperat saepe means globum. </l>
                  <l>Cunae ergo officiant quo nihil editae, </l>
                  <l>censendum, superi, quique crepundia</l>
                  <l>terris recolitis uestra tenerier, </l>
                  <l>quae occultant adytis sacra latentibus. </l>
                  <l>Iungantur paribus, nam decet, auspicis, </l>
                  <l>et nostris cumulent astra nepotibus!».</l>
               </lg>
            </div>
            <div type="cap" n="94">
               <p>
Sed postquam Iuppiter finem loquendi fecit, omnis deorum senatus in suffragium concitatur, acclamantque cuncti fieri protinus oportere,
adiciuntque sententiae Iouiali, ut deinceps mortales, quos uitae insignis elatio et maximum culmen meritorum ingen<supplied>t</supplied>ium
   in appetitum caelitem propositumque sidereae cupiditatis extulerit, in deorum numerum cooptentur,
  </p>
            </div>
            <div type="cap" n="95">
               <p>
ac mox inter alios, quos aut Nilus dabat aut Thebae, Aeneas, Romulus aliique, quos postea astris doctrinae nomen inseruit, designati 
caelites nominentur, ut post membra corporea deorum fierent curiales.
  </p>
            </div>
            <div type="cap" n="96">
               <p>
His quoque annuente Ioue iubetur quaedam grauis insignisque femina, quae Philosophia dicebatur, hoc superi senatus consultum aeneis
incisum tabulis per orbes et compita publicare.
  </p>
            </div>
            <div type="cap" n="97">
               <p>
Tunc Iuno condicit propter praedictorum thalamum iuuenum et nuptialia peragenda, uti postridie omnis ille deorum senatus in palatia,
quae in Galaxia Iouis arbitri habitationem potissimam faciunt, diluculo conuenirent. His igitur actis solio rex ipse surrexit, omnisque
ille deorum numerus sedes proprias cursusque repetiuit.
  </p>
            </div>
         </div>

         <div type="lib" n="2">
            <head>Liber II</head>
  
            <div type="cap" n="98">
               <lg>
                  <l>Sed purum astrificis caelum scandebat habenis</l>
                  <l>Nox reuocans merso fulgentia sidera Phoebo.</l>
                  <l>Ardua tunc senior succendit plaustra Bootes,</l>
                  <l>et spiris toruo nituerunt astra Draconi;</l>
                  <l>auratis etiam flagrans splendebat in armis</l>
                  <l>qui trahit aestifero fulgentem Sirion ortu;</l>
                  <l>hoc quoque Nysiacis quod sparsum floribus ardet</l>
                  <l>multiplici ambitum redimitur lumine sertum.</l>
                  <l>Virginis interea trepidas perlabitur aures</l>
                  <l>Fama, Iouis magno dum complet tecta boatu.</l>
               </lg>
            </div>
            <div type="cap" n="99">
               <p>
      Denique ipsa compertis superum decretis adultaque iam nocte Philologia peruigilans multa secum ingenti cura anxia retractabat: 
      ingrediendum primo senatum deum Iouisque subeundos impraemeditata uisione conspectus, exiliendumque sibi in superam caelitumque 
      sortem.
    </p>
            </div>
            <div type="cap" n="100">
               <p>
        Deinde ipsi sociandam esse Cyllenio, quem licet miro semper optarit ardore, tamen uix eum post unctionem palaestricam 
        recurrentem, dum flores ipsa decerperet praelectis quibusdam herbusculis, conspicata. Quid quod utrum sibi haec nuptialis 
        conduceret amplitudo anxia dubitabat? Nam certe mythos, poeticae etiam diuersitatis delicias Milesias historiasque mortalium,
        postquam supera conscenderit, se penitus amissuram non cassa opinatione formidat.
      </p>
            </div>
            <div type="cap" n="101">
               <p> 
        Itaque primo conducatne conubium atque aetherii uerticis pinnata rapiditas apto sibi foedere copuletur ex nuptiali congruentia
        numero conquirit. 
    </p>
            </div>
            <div type="cap" n="102">
               <p>
   Moxque nomen suum Cylleniique uocabulum – sed non quod ei dissonans discrepantia nationum nec diuersi gentium ritus pro locorum causis
   cultibusque finxere, uerum illud quod nascenti ab ipso Ioue siderea nuncupatione compactum ac per sola Aegyptiorum commenta uulgatum
   fallax mortalium curiositas asseuerat – in digitos calculumque distribuit. Ex quo finalem utrimque litteram sumit, quae numeri
   primum perfectumque terminum claudit; dehinc illud quod in fanis omnibus soliditate cybica dominus adoratur. Litteram quoque, quam
   biuium mortalitatis asserere prudens Samius aestimauit, in locum proximum sumit, ac sic mille ducenti decem et octo numeri refulserunt.
   </p>
            </div>
            <div type="cap" n="103">
               <p>
     Quos per nouenariam regulam minuensque per monadas decadibus subrogatas in tertium numerum perita restrinxit.
   </p>
            </div>
            <div type="cap" n="104">
               <p>
     Suum quoque uocabulum per septingentos uiginti quattuor numeros explicatum in quaternarium duxit, qui uterque numerus congruenti
     ambobus ratione signatur.
   </p>
            </div>
            <div type="cap" n="105">
               <p>
     Nam et ille, quod ratio principium, medium finemque dispensat, pro certo perfectus est; quippe lineam facit solus et solidorum
     frontes incunctanter absoluit (nam longitudine, <supplied>latitudine</supplied> profunditateque censentur); dehinc quod numeri triplicatio prima
     ex imparibus cybon gignit. Tres autem symphonias quis ignorat in musicis? Numerusque impar maribus attributus est. Omne uero tempus
     tribus uicibus uariatur atque idem numerus seminarium perfectorum, sexti uidelicet atque noni, alterna diuersitate iuncturae. Rite
     igitur deo attribuitur rationis.
     </p>
            </div>
            <div type="cap" n="106">
               <p>
     Philologia autem, quod etiam ipsa doctissima est, licet femineis numeris aestimetur, absoluta tamen ratione perficitur: nam
    quaternarius suis partibus complet decadis ipsius potestatem, ideoque perfectus est et habetur quadratus, ut ipse Cyllenius, cui
    anni tempora, caeli climata mundique elementa conueniunt.
   </p>
            </div>
            <div type="cap" n="107">
               <p>
     An aliud illa senis deieratio, qui <foreign xml:lang="grc">μὰ τὴν τετράδα</foreign> non tacuit,
    confitetur nisi perfectae rationis numerum? Quippe intra se unum, secundum triademque ipsum bis binum tenet, quis collationibus 
    symphoniae peraguntur. Nam tres ad quattuor epitritus uocitatur arithmetica ratione ac diatessaron perhibetur in musicis. Item
    intra eum iacent tres ad duo, quae hemiolios forma est, symphoniamque secundam, quae diapente dicitur, reddunt. Tertia symphonia
    diapason in melicis perhibetur diplasioque conficitur, hoc est uno duobus collato. Igitur quaternarius numerus omnes symphonias suis 
    partibus perfectus absoluit omniaque mela harmonicorum distributione conquirit.
    <milestone unit="par" n="1"/>Hanc igitur discutiens numeri congruentiam perita uirgo gratulatur.
   </p>
            </div>
            <div type="cap" n="108">
               <p>
      Deinde utrumque consociat, et trias quaternario sociata heptadem facit, qui numerus rationis superae perfectio est, sicut
      <foreign xml:lang="grc">ἑβδομάδων</foreign> illa docet plenitudo. An aliud fatalis temperamenti cursus siderumque circuli motusque testantur intraque latebras uteri
      septimo mense absoluta mortalitas? Dehinc quod trias triplicata nouem numeros facit, quaternarius autem per 
      <foreign xml:lang="grc">διπλάσιον</foreign> geminatus octo
      reddit, nouem uero ad octo epogdoi numeri efficiunt iunctionem <del>tantumque pensat in numeris quantum symphonia diapason in
        melicis</del>,
      quae tonon facit, qui est consonae unitatis continua modulatio. Ex quo nihil est quod discrepet aut resultet in medio consentaneaque 
      congruit iugitate.
    </p>
            </div>
            <div type="cap" n="109">
               <p>
       Ergo praedictorum nominum numerus concinebat: sic igitur rata inter eos sociatio copulam nuptialem uera ratione constrinxit. 
    <milestone unit="par" n="1"/>Ex quo commodissimum sibi conubium laetabunda, alio mentis fluctum multiuida concitauit. Nam, nihil differens animo, decori formae
    ac substantiae coepit formidare corporeae; quippe perferendos flammarum caelestium globos et ignes ardentium siderum mortalibus adhuc
    artubus et macilenta gracilitate siccatis non cassum tremebunda formidat.
     </p>
            </div>
            <div type="cap" n="110">
               <p>
       Sed aduersum illa quoddam Abderitae senis alimma,
    cui multa lapillis surculisque permixtis herbarum etiam membrorumque congesserat, praeparauit. Colchica etiam in centum uoces 
    continuata fiducia adamantini cacuminis impressione signatur quod, aduersum ignes superos et deorum confinia praeparata, decoris
    incuriam uenustatis etiam lumine summouebat; denique reuibratu corpori mensis apposito irrorati liquoris allinibat unguentum.
     </p>
            </div>
            <div type="cap" n="111">
               <p>
       Sed cum talia uirgo componit, pedisequa eius Periergia, utrum matre uirginis missa an sua (utpote eius collactea) 
       trepidatione sollicita, quid ageret conspicatur.
     </p>
            </div>
            <div type="cap" n="112">
               <p>
       Quam cum disponentem praedicta rimatim ab ostio speculabunda cognosceret,
       aliam eius ancillam, cui Agrypnia uocabulum est atque intra cubiculum praebebat excubias,
       adorta est increpare, quod paululum coniuere seruandi decoris gratia uirginem non siuisset, cum ipsa haec cuncta,
       si Philologia iniungeret, ualeret implere.
     </p>
            </div>
            <div type="cap" n="113">
               <p>
       Nam iam multa asserit circumisse mancipiaque dotalia quid sollertiae,
       quid ornatus, quid denique indumentorum sumerent comperisse; non sibi quoque nescitum quid sponsus ipse perageret, 
       quid Iouis palatio gereretur, an Leucothea succenderet facem lumenque purpureum, et an Solis remigia uigilarent sonipesque
       Phosphori comeretur: id genus innumera, quae curiosis perscrutationibus aspexerat, astruebat.
     </p>
            </div>
            <div type="cap" n="114">
               <p>
       Verum secretum cubiculi repente Phronesis mater irrupit. Quam cum uirgo conspiceret,
     ad eam accurrens honorandumque pectus exosculans praeparatorum boe<supplied>the</supplied>matum consciam fecit. Verum illa exuuias
       filiae ornatusque detulerat, quis induta deorum sociari coetibus non paueret. Itaque uestem peplumque lactis instar fulgidum 
       dedit, quod uel ex illa herbarum felicium lana qua indusiari perhibent Indicae prudentiae uates accolasque montis umbrati, et, 
       quantum usus eius telluris apportat, ex candentis byssi netibus uidebatur. Dehinc apponit uertici diadema uirginale, quod maxime
       medialis gemmae lumine praenitebat, ex qua galeata quaedam obtectaque uultum uirgo; instar secreti Troiani penitus incisa,
       resplenduit.
     </p>
            </div>
            <div type="cap" n="115">
               <p>
    At cingulum, quo pectus annecteret, sibi prudens mater exsoluit et, ne Philologia ipsius Phronesis careret ornatibus,
    eius pectori quo uerius comeretur apponit; calceos praeterea ex papyro textili subligauit, nequid eius membra pollueret morticinum; 
    acerra autem multo aromate grauidata eademque candenti manus uirginis onerantur.
  </p>
            </div>
            <div type="cap" n="116">
               <lg>
                  <l>Et iam tunc roseo subtextere sidera peplo</l>
                  <l>coeperat ambrosium promens Aurora pudorem,</l>
                  <l>cum creperum lux alma micat, gemmata decore</l>
                  <l> cum nitet, aurato et cum fit Phosphoros astro.</l>
                  <l>  Tunc candens tenero glaciatur rore pruina</l>
                  <l> et matutina greges quatiunt in pascua caulas,</l>
                  <l> languida mordaces cum pulsant pectora curae,</l>
                  <l>et fugit expulsus Lethaea ad litora somnus.</l>
               </lg>
            </div>
            <div type="cap" n="117">
               <p>
  Ecce ante fores quidam dulcis sonus multifidis suauitatibus cietur, quem Musarum conuenientium chorus impendens nuptialibus
  sacramentis modulationis doctae tinnitibus concinebat: nam nec tibiarum mela nec ex fidibus sonitus nec hydraularum harmonica deerat
  plenitudo, sed in blandum collata cantum ac modificato fine compactum uoci uirginum complementi spatio ratum fecere silentium. Ac tunc
  ille omnis chorus canoris uocibus dulcique modulatu praeuertit omnes organicas suauitates, et cum sacrae numeris cantilenae haec dicta
  funduntur:
  </p>
               <lg>
                  <l>«Scande caeli templa, uirgo, digna tanto foedere:</l>
                  <l>te socer subire celsa poscit astra Iuppiter».</l>
               </lg>
            </div>
            <div type="cap" n="118">
               <p>
    Tunc Urania ceteris paulum reticentibus coepit:
  </p>
               <lg>
                  <l>«Sidereos coetus et culmina sacra polorum</l>
                  <l>nil iam coniciens numine fisa uide:</l>
                  <l>olim disquirens nexos quid torqueat orbes,</l>
                  <l>nunc praesul causas raptibus ipsa dabis.</l>
                  <l> Quae circos textura liget, quae nexio claudat,</l>
                  <l>ambiat et quantos orbita curua globos,</l>
                  <l>sidereos cursus quid cogat quidue retardet,</l>
                  <l>quis Lunam flammet uel minuat radius,</l>
                  <l>qui caelum stellet fomes et quanta reuoluat,</l>
                  <l>quae sit cura deis uel modus aspicies».</l>
                  <lb/>
                  <l>«Scande caeli templa, uirgo, digna tanto foedere:</l>
                  <l>te socer subire celsa poscit astra Iuppiter».</l>
               </lg>
            </div>
            <div type="cap" n="119">
               <p>
    Tunc Calliope:
  </p>
               <lg>
                  <l>«Semper complacitis amica Musis,</l>
                  <l>cui Permessia poculum fluenta</l>
                  <l> et fons Gorgonei tulit caballi,</l>
                  <l> uertex Aonidum uirens corollis</l>
                  <l>cui frondet uiolas parante Cirra;</l>
                  <l>tu uatum mela dulcibus Camenis</l>
                  <l> et scis Pindaream chelyn referre;</l>
                  <l>te dictante fides sacrumque plectrum</l>
                  <l> mouit Threicium sonare carmen.</l>
                  <l>O lux nostra, sacros probare cantus</l>
                  <l>suesce atque organicis beare circis».</l>
                  <lb/>
                  <l>«Scande caeli templa, uirgo, digna tanto, foedere:</l>
                  <l>te socer subire celsa poscit astra luppiter».</l>
               </lg>
            </div>
            <div type="cap" n="120">
               <p>
    Ac sic Polymnia:
  </p>
               <lg>
                  <l>«Tandem laboris fructus, aethram fulgidam</l>
                  <l>diuumque sedes ac louis consortia,</l>
                  <l>Tandem laboris fructus, aethram fulgidam</l>
                  <l> diuumque sedes ac louis consortia,</l>
                  <l>prouecta carpis inditoque numine,</l>
                  <l>cruenta dudum quae iugare rhythmica</l>
                  <l> ac dissipare mixta sueta regula,</l>
                  <l>mox quid iacente, quid iugata linea</l>
                  <l>trigonus recuruet circulusque torqueat,</l>
                  <l>melos probare ac tonos et crusmata</l>
                  <l>artisque cunctas solita, quaeque caelitum</l>
                  <l>possunt parare mente adacta culmina».</l>
                  <lb/>
                  <l>«Scande caeli templa, uirgo, digna tanto foedere;</l>
                  <l>te socer subire celsa poscit astra Iuppiter».</l>
               </lg>
            </div>
            <div type="cap" n="121">
               <p>
  Tunc Melpomene:
  </p>
               <lg>
                  <l>«Sueta cothurnatos scenis depromere cantus</l>
                  <l>soccumque ferre comicum</l>
                  <l>et reboare tua tulimus quae carmina cura</l>
                  <l> melo fauente rhythmico,</l>
                  <l>nunc tibi, uirgo, cano, spes atque assertio nostri</l>
                  <l>tenore uersa carminis.</l>
                  <l> Nam thalamum redimire iuuat, tu serta probato</l>
                  <l>tuis placere ritibus.</l>
                  <l>Digna maritali semper uidearis Olympo</l>
                  <l>decentiorque caelitum».</l>
                  <lb/>
                  <l>«Scande caeli templa, uirgo, digna tanto foedere:</l>
                  <l>te socer subire celsa poscit astra Iuppiter».</l>
               </lg>
            </div>
            <div type="cap" n="122">
               <p>
    Ac sic Clio:
  </p>
               <lg>
                  <l>«Tu quae rhetorico clangere syrmate</l>
                  <l>atque reum rabido absoluere pectore,</l>
                  <l> quae nunc sensa ligans horrida nexibus</l>
                  <l>soritas cumuli accessibus aggerans</l>
                  <l> – numquid grammatica stringere regula</l>
                  <l>quid fandi ambiguis conterat ordinem,</l>
                  <l>sollers docticanis ludere censibus:</l>
                  <l>nunc stellata poli conspice limina</l>
                  <l> et candore sacro aetheris utere,</l>
                  <l>quem uero pretium est noscere lumine».</l>
                  <lb/>
                  <l>«Scande caeli templa, uirgo, digna tanto foedere:</l>
                  <l>te socer subire celsa poscit astra Iuppiter».</l>
               </lg>
            </div>
            <div type="cap" n="123">
               <p>
    Mox Erato:
  </p>
               <lg>
                  <l>«Caput artibus, inclita uirgo,</l>
                  <l>cui panditur aula Tonantis,</l>
                  <l> merito tibi subditur orbis</l>
                  <l> rationibus ante repertus.</l>
                  <l> Sacra fulgora cur rutilescant,</l>
                  <l> fragor intonet unde resultans,</l>
                  <l>quid agat per aperta madorem</l>
                  <l>modo nubibus imbrificatis,</l>
                  <l>quid euntibus agmine nimbis</l>
                  <l>reuocet nitidissima uerna et</l>
                  <l> rotet omnia circulus anni</l>
                  <l> properantia claudere saecla,</l>
                  <l>quid habent rationis operta</l>
                  <l>canimus, tibi cognita soli».</l>
                  <lb/>
                  <l>«Scande caeli tempia, uirgo, digna tanto foedere:</l>
                  <l> te socer subire celsa poscit astra Iuppiter».</l>
               </lg>
            </div>
            <div type="cap" n="124">
               <p>
    Ac tunc Terpsichore:
  </p>
               <lg>
                  <l>«Laetor: honoris meritis conspicis astra, uirgo!</l>
                  <l>Hoc tibi sollers peperit ingenium labosque;</l>
                  <l> ista peritis tribuit cura uigil lucernis.</l>
                  <l> Perdia pernoxque sacris namque operata chartis</l>
                  <l>quidquid agentes Stoici praescia dant futuri<del>s</del>,</l>
                  <l>semper anhelis dociles fomitibus tulisti.</l>
                  <l>Nam Sabaeorum rapidis quid uapor edat aris,</l>
                  <l>fumida quid turicremis aura paret fauillis,</l>
                  <l>omina uel certa ferant uocibus auguratis,</l>
                  <l>intrepidis nec dubitans fatibus anteuortis».</l>
                  <lb/>
                  <l>«Scande caeli templa, uirgo, digna tanto foedere:</l>
                  <l>te socer subire celsa poscit astra Iuppiter».</l>
               </lg>
            </div>
            <div type="cap" n="125">
               <p>
    Dehinc Euterpe:
  </p>
               <lg>
                  <l>«Virgo perite</l>
                  <l> praeuia sortis,</l>
                  <l>quae potuisti</l>
                  <l>scandere caelum</l>
                  <l>sacraque castis</l>
                  <l>dogmata ferre,</l>
                  <l>noscere semet</l>
                  <l>quis ualuere,</l>
                  <l>quisque, uidentes</l>
                  <l>lumine claro,</l>
                  <l>numina fati</l>
                  <l>et Geniorum</l>
                  <l>cernere uultus,</l>
                  <l>quaeque Platoni<del>s</del>
                  </l>
                  <l>Pythagoraeque</l>
                  <l>esse dedisti</l>
                  <l>sidera mentes,</l>
                  <l>tuque caducis</l>
                  <l>mortalibusque</l>
                  <l> nube remota</l>
                  <l>cernere iusti</l>
                  <l>numina caeli:</l>
                  <l>iure senatum</l>
                  <l> scande Tonantis,</l>
                  <l>quam decet unam</l>
                  <l>Mercuriali</l>
                  <l>foedene iungi».</l>
                  <lb/>
                  <l>«Scande caeli tempia, uirgo, digna tanto foedere:</l>
                  <l>te socer subire celsa poscit astra Iuppiter».</l>
               </lg>
            </div>
            <div type="cap" n="126">
               <p>
    Deinde Thalia:
  </p>
               <lg>
                  <l>«Beata uirgo, tantis</l>
                  <l>quae siderum choreis</l>
                  <l> thalamum capis iugalem</l>
                  <l>ac sic fauente mundo</l>
                  <l>nurus adderis Tonanti.</l>
                  <l>A cuius esse diui</l>
                  <l>tibi contigit maritam!</l>
                  <l>Eius, meante pinna</l>
                  <l> qui solus astra mundi</l>
                  <l>praeteruolans perexit</l>
                  <l>rapidis uigil procellis;</l>
                  <l>qui cum superna tranat</l>
                  <l>freta, Tartarum recurrit;</l>
                  <l>qui solus ante currum</l>
                  <l> et candidos iugales</l>
                  <l> alti potens parentis</l>
                  <l>memorem ciere uirgam;</l>
                  <l>qui fata succidentis</l>
                  <l> separat libens Osiris:</l>
                  <l>sationibus grauari</l>
                  <l> genitalibus repertis</l>
                  <l>quem scit pater deorum;</l>
                  <l>cui lacteam papillam</l>
                  <l>gaudens dedit nouerca,</l>
                  <l>cuius uigente uirga</l>
                  <l>dirum stupet uenenum;</l>
                  <l>cui uirus omne fanti</l>
                  <l>orbem facit gemellum.</l>
                  <l>Est doctus ille diuum,</l>
                  <l> sed doctior puella.</l>
                  <l> Nunc nunc beantur Artes,</l>
                  <l>quas sic sacratis ambo,</l>
                  <l>ut dent meare caelo,</l>
                  <l>reserent caducis astra</l>
                  <l> ac lucidam usque ad aethram</l>
                  <l> pia subuolare uota.</l>
                  <l> Per uos uigil decensque</l>
                  <l>nus mentis ima complet,</l>
                  <l>per uos probata lingua</l>
                  <l>fert glorias per aeuum.</l>
                  <l> Vos Disciplinas omnes</l>
                  <l> ac nos sacrate Musas».</l>
               </lg>
            </div>
            <div type="cap" n="127">
               <p>
  Dum haec igitur Musae nunc solicanae, nunc concinentes interserunt uicissimque mela dulcia geminantur, ecce quaedam matronae
  sobrio decore laudabiles nec conquisitis figmentis circa faciem uultuosae, uerum simplici quadam comitate praenitentes, in penates
  uirginis thalamumque conueniunt (quarum una intenta circumspectione cautissima et omnia rerum uigili distinctione discriminans, 
  dicebatur Prudentia uocitari;
  </p>
            </div>
            <div type="cap" n="128">
               <p>
    huius germana, sua cunctis attribuens nullumque eo quo non merebatur afficiens, Iustitiae ferebatur sortita uocabulum;
  </p>
            </div>
            <div type="cap" n="129">
               <p>
    uerum tertia, contemptis muneribus atque abstinentia praedicanda, ex morum temperantia nomen acceperat;
  </p>
            </div>
            <div type="cap" n="130"> 
               <p>
        quae supererat, fortissima ac tolerandis omnibus aduersis semper infracta, subeundis etiam laboribus robore quoque corporis
        praeparata, uirium uocabulum possidebat. In amplexum eius osculumque deferuntur atque eam, cum intra cubiculum conspicerent
        per omnia trepidantem et uelut lucifugam haesitationibus torpentem, pectus eius faciemque tractantes in conspectum omnium et
        publicam uenire faciem compulerunt.
      </p>
            </div>
            <div type="cap" n="131">
               <p>
          Post has ingressa quaedam grauis crinitaque femina et ex eo, quod per ipsam Iuppiter ascensum cunctis in supera tribuerit,
          admodum gloriosa. Quam cum uirgo conspiceret, ad eam omni studio affectuque cucurrit, quippe quadam fiducia compertorum ipsa
          eidem scandendum caelum fuerat augurata et nunc ad eam in nuptias corrogandam ab ipso transmissa Maiugena.
        </p>
            </div>
            <div type="cap" n="132">
               <p>
          Praeterea tres puellae uultu decoreque parili ac uenustate luculentae, sertis religatae inuicem manus rosarumque spiculis
          redimitae, ad uirginem conuenere: quarum una deosculata Philologiae frontem illic ubi pubem ciliorum discriminat glabella
          medietas, alias os eius, tertia
          pectus apprehendit, uidelicet prima, ut «laetos oculis afflaret honores», secunda gratiam linguae inspirabat, animo tertia comitatem.
      Quippe illae Charites dicebantur et quicquid apprehenderant uenustabant: quae quidem uirginem postquam lumine repleuere, Musis
      admixtae etiam gesticulationes consonas atque hymeneia dedere tripudia. 
        </p>
            </div>
            <div type="cap" n="133">
               <p>
          Sed ecce magno tympani crepitu crotalorumque tinnitu uniuersa dissultant eo usque, ut Musarum cantus aliquanto bombis tympani
          obtusior redderetur, et cum sonitu introfertur lectica interstincta sideribus, cui ritu mystico crepitus praecinebant, qua mos
          fuerat nubentes deas in caelestis thalami peruenire consortia. 
        </p>
            </div>
            <div type="cap" n="134">
               <p>
          Ante hanc quaedam augustioris uultus femina ac sacro lumine aethereque resplendens uenerabili antistitio praeminebat: 
          quam cum omnes qui affuere conspicerent, reueriti inclitam maiestatem ut deorum omnium mundique custodem: huic Athanasiae
          nomen fuit. Et «Heus – inquit – uirgo, praecepit deorum pater hac regali lectica in caeli palatia subueharis, quam quidem
          nulli fas attrectare terrigenae, sed ne tibi quidem, si ante nostrum poculum, licet».
        </p>
            </div>
            <div type="cap" n="135">
               <p>
          Et cum dicto leniter dextra cordis eius pulsum pectusque pertractat ac nescio qua intima plenitudine distentum magno 
          cum turgore respiciens «ni haec – inquit – quibus plenum pectus geris, coactissima egestione uomueris forasque diffuderis,
          immortalitatis sedem nullatenus obtinebis». At illa omni nisu magnaque ui quicquid intra pectus semper senserat euomebat
        </p>
            </div>
            <div type="cap" n="136">
               <p>
          Tunc uero illa nausea ac uomitio laborata in omnigenum copias conuertitur litterarum. Cernere erat qui libri quantaque 
          uolumina quot linguarum opera ex ore uirginis diffluebant. Alia ex papyro, quae cedro perlita fuerat, uidebantur, alii 
          carbasinis uoluminibus implicati libri ex ouillis multi quoque tergoribus, rari uero in philyrae cortice subnotati.
        </p>
            </div>
            <div type="cap" n="137">
               <p>
          Erantque quidam sacra nigredine colorati, quorum litterae animantum credebantur effigies, quasque librorum notas Athanasia
          conspiciens quibusdam eminentibus saxis iussit adscribi atque intra specum per Aegyptiorum adyta collocari, eademque saxa 
          stelas appellans deorum stemmata praecepit continere.
        </p>
            </div>
            <div type="cap" n="138"> 
               <p>
          Sed tum talia uirgo undanter euomeret, puellae quamplures, quarum Artes aliae, alterae dictae sunt Disciplinae, subinde,
          quae ex ore uirgo effuderat colligebant in suum unaquaeque illarum necessarium usum facultatemque corripiens. Ipsae etiam
          Musae, praesertirm Uranie Calliopeque, innumera gremio congessere uolumina. In aliis quippe distinctae ad tonum ac deductae
          paginae, in aliis circuli lineaeque hemisphaeriaque cum trigonis et quadratis multiangulaeque formae pro theorematum uel
          elementorum diuersitate formatae; dehinc pictura animalium membra multigenum in unam speciem complicabat. Erant etiam libri 
          qui sonorum mela signaque numerorum et cantandi quaedam opera praeferebant.
        </p>
            </div>
            <div type="cap" n="139">
               <p>
          Postquam igitur illam bibliothecalem copiam nixa imi<del>ta</del>tus uirgo diffudit, exhausto pallore confecta Athanasiae opem, 
          quae tanti laboris conscia fuerat, postulauit. Tum illa: «Ut refectior caelum sublimisque conscendas, hoc tibi accipe 
          sorbillandum».
        </p>
            </div>
            <div type="cap" n="140">
               <p>
          Ac tunc matri Apotheosi, quae cum illa forte conuenerat et iam pridem libros, qui ex Philologiae ore defluxerant, manu
          contingens ac dinumerans consecrabat, auferens quandam globosam animatamque rotunditatem sumit ac uirgini porrigit hauriendam. 
          Verum ipsa species oui interioris crocino circumlita exterius rutilabat ac dehinc perlucida inanitate albidoque humore, 
          interiore tamen medio solidior apparebat. Quam cum Philologia susciperet, quoniam post tanti laboris afflictationes aestusque
          mentis plurimum sitiebat, reseratis eius rotunditatis arcanis, postquam rem dulcissimam comperit, totam incunctanter exhausit:
        </p>
               <lg>
                  <l>continuoque nouo solidantur membra uigore, </l>
                  <l> et gracilenta perit macies, uis terrea cedit</l>
                  <l> aethereumque uenit sine mortis legibus aeuum.</l>
               </lg>
            </div>
            <div type="cap" n="141"> 
               <p>
          Verum diua cum immortalitatis eam poculum cerneret ebibisse, quo e terris illam caelum pergere immortalemque factam uelut
          aenigmate redimiculi perdoceret, ex herba quadam rurestri, cui <foreign xml:lang="grc">ἀείζως</foreign> uocabulum est, uirginem coronauit praecipiens omnia,
          quae adhuc mortalis aduersum uim superam in praesidium coaptarat, expelleret, quippe caducae mortalisque substantiae istaec
          esse minima memorabat. Quae quidem omnia eidem mater abstraxit, postquam eam mundana transcendisse studia recognouit.
        </p>
            </div>
            <div type="cap" n="142">
               <p>
           Tunc Philologia ex aromate praeparato acerraque propria Athanasiae primitus supplicauit matrique eius gratiam multa 
           litatione persoluit, quod nec Vedium cum uxore conspexerit, sicut suadebat Etruria, nec Eumenidas, ut Chaldaea miracula,
           formidarit, nec igne usserit, nec lympha subluerit, nec animae simulacrum Syri cuiusdam dogmate uerberarit, nec <unclear/>Phasi
           senis ritu Charontis manibus inuolutam immortalitatem mortis auspicio consecrarit.
         </p>
            </div>
            <div type="cap" n="143">
               <p>
          Interea conscendere iussa lecticam, quae in suggestu maximo quoniam uidebatur, difficile admodum sibi, ne dicam impossibile,
          deputabat: in quam rem consequenter implendam alumnum suum dilectum prae ceteris conuocauit, quo innixa omnem difficultatem
          superae conscensionis euicit; uerum idem, qui Labor ab eadem uocabatur, non solum in lecticae culmen eam sustulit, uerum caelum
          cum domina impiger permeauit.
        </p>
            </div>
            <div type="cap" n="144">
               <p>
          Quippe consociato sibi quodam puero renidenti, qui nec uoluptariae Veneris filius erat, et tamen Amor a sapientibus ferebatur,
          a fronte lecticam subuehere moliuntur:
        </p>
            </div>
            <div type="cap" n="145"> 
               <p>
          nam postica Epimelia et Agrypnia dilecta uirgini sustulere
            mancipia; sic enim Athanasia praeceperat, ut uterque sexus cum Philologia caelum posset ascendere. Praecedit ilico 
            conscendentem Musarum concinentium pompa et praedictarum comitum uenerabilis multitudo;
        </p>
            </div>
            <div type="cap" n="146">
               <p>
          Periergia uero aliis comitata pedisequis dotalibusque mancipiis curiose uniuersa perscrutans atque interrogans sequebatur: 
          uerum ad culmina arcis aeriae comitatus ille cum uirgine propinquabat.
        </p>
            </div>
            <div type="cap" n="147"> 
               <p>
          Et ecce aduenire subito deorum pronuba nuntiatur, ante quam Concordia, Fides Pudicitiaque praecurrunt:
        </p>
            </div>
            <div type="cap" n="148">
               <p>
          nam Cupido, corporeae uoluptatis illex, licet eam semper anteuolet, Philologiae occursibus non ausus est interesse.
        </p>
            </div>
            <div type="cap" n="149">
               <p>
          At ubi in conspectum nubentis diua peruenit atque, ut mos uirginis erat, litauit aromatis, deam talibus deprecatur:
          «Iuno pulchra, licet aliud nomen tibi consortium caeleste tribuerit et nos a iuuando Iunonem, unde et Iouem dicimus, nominemus,
          siue te Lucinam, quod lucem nascentibus tribuas, ac Lucetiam conuenit nuncupare – nam Fluoniam Februalemque ac Februam mihi
          poscere non necesse est cum nihil contagionis corporeae sexu intemerata pertulerim, Iterducam et Domiducam, Vnxiam, Cinctiam
          mortales puellae debent in nuptias conuocare, ut earum et itinera protegas et in optatas domos ducas et, cum postes unguent, 
          faustum omen affigas et cingulum ponentes in thalamis non relinquas, Opigenam te, quas uel in partus discrimine uel in bello
          protexeris, precabuntur, Poplonam plebes, Curitim debent memorare bellantes – hic ego te Heram potius ab aeris regno nuncupatam
          uoco: da nosse poscenti, quid haec aeria latitudo atque atomis perlucentes concurrentibus campi animantum gerant, quidue hic 
          dicatur numinum subuolare; non enim de humilitate aeris illius quaero, qui uolucribus permeatur, quem Olympi montis cacumen
          excedit, qui uix decem stadiorum altitudine sublimatur sed elata disquiro. At iam fas puto quicquid
          <foreign xml:lang="grc">περὶ δαιμόνων</foreign> lectitans intellexeram conspicari».
        </p>
            </div>
            <div type="cap" n="150">
               <p>
          Hic Iuno conscendentis precibus non repugnans, eam secum in arces ducit aerias atque exhinc multarum diuersitates edocet
          potestatum. «Illi – inquit – quos ignitae substantiae flammantisque suspicimus, ab ipso aethere sphaeraeque superioris ambitu
          usque solarem circulum demeantes ipsi dicuntur dii, et caelites alias perhibentur causarumque latentium arcana componunt:
          sunt enim puriores nec admodum eos mortalium curarum uota sollicitant, <foreign xml:lang="grc">ἀπαθεῖςque perhibentur</foreign>. Illic Iouem regnare certissimum
          est.
        </p>
            </div>
            <div type="cap" n="151"> 
               <p>
          At infra Solis meatum usque lunarem globum secundae beatitatis numina subparisque potentiae, per quae tamen uaticinia 
          somniaque ac prodigia componuntur: haec haruspicio exta fissiculant admonentia quaedam uocesque transmittunt auguratisque
          loquuntur ominibus; plerumque enim quaerentes admonent uel sideris cursu uel fulminis iaculo uel ostentaria nouitate.
        </p>
            </div>
            <div type="cap" n="152"> 
               <p>
          Sed quoniam unicuique superiorum deorum singuli quique deseruiunt, ex illorum arbitrio istorumque comitatu et generalis
          omnium praesul et specialis singulis mortalibus genius ammouetur, quem etiam Praestitem, quod praesit gerundis omnibus,
          uocauerunt: nam et populi Genio, cum generalis poscitur, supplicatur, et unusquisque gubernatori proprio dependit obsequium
          ideoque dicitur Genius quoniam, cum quis hominum genitus fuerit, mox eidem copulatur. Hic tutelator fidissimusque germanus
          animos omnium mentesque custodit
        </p>
            </div>
            <div type="cap" n="153"> 
               <p>
          et quoniam cogitationum arcana superae annuntiat potestati, etiam Angelus poterit nuncupari.
        </p>
            </div>
            <div type="cap" n="154"> 
               <p>
          Hos omnes Graeci daemonas dicunt <foreign xml:lang="grc">ἀπὸ τοῦ δαιομένοῦ</foreign>, latine Medioximos
              uocitarunt. Qui quidem omnes minus lucidae splendentisque naturae quam illi caelestes, sicut conspicis, approbantur, nec
              tamen ita sunt corpulenti ut hominum capiantur obtutu.
        </p>
            </div>
            <div type="cap" n="155">
               <p>
          Hic igitur Lares, hic post membrorum nexum degunt animae puriores, quae plerumque, si meritorum excellentia subuehantur, 
          etiam circulum solis ac flammantia saepta transiliunt.
        </p>
            </div>         
            <div type="cap" n="156">
               <p>
          Dehinc a lunari circulo usque in terram quicquid interpatet interstitii proprii partitione discernitur, et ab orbe lunari
          interfusa medietas disparatur. Sed superior portio eos, sicut conspicis, claudit, quos hemitheos dicunt, quosque latine Semones
          aut Semideos conuenit memorare. Hi animas caelestes gerunt sacrasque mentes atque sub humana effigie in totius mundi commoda
          procreantur:
        </p>
            </div>
            <div type="cap" n="157">
               <p>
          qui quidem plerumque sui miraculo fidem fecere caelestium, ut in ortu Herculis
            geminatae noctis obsequium serpentesque idem paruus oblidens uim numinis approbauit, Tages sulcis emicuit et ritum statim
            genti extispiciumque monstrauit, Hammon apparuit cum cornibus arietinis et uestimentum lanitio ac sitientibus undam fontis
            exhibuit.
        </p>
            </div>
            <div type="cap" n="158">
               <p>
          Quid loquar eos, qui primi mortalibus usum rerum maioraque commoda praestiterunt,
              ut uitem Dionysus apud Thebas, Osiris apud Aegyptios haustum uini usumque comperiens? Frumentum Isis in Aegypto,
              Triptolemus apud Atticos docuere eademque Isis lini usum sementemque monstrauit: comminuendae frugis farrisque fragmenta
              Pilumno signat Italia, adscribit Asclepio Graecia medicinam.
        </p>
            </div>
            <div type="cap" n="159"> 
               <p>
              Alii quoque huius generis homines in diuinandi usum et praescientiam procreati, ut Carmentis in Arcadia ab effuso per
              uaticinia carmine memorata, Sibylla, uel Erythraea quaeque Cym<supplied>a</supplied>ea est, uel Phrygia, quas non decem, 
          ut asserunt, sed duas fuisse non nescis, id est Herophilam Troianam <unclear/>Marmensi filiam et Symmachiam Hippotensis filiam, 
          quae Erythra progenita etiam Cumis est uaticinata. Ex hac diuinandi possibilitate Amphiaraus Mopsusque celebrati.
        </p>
            </div>
            <div type="cap" n="160">
               <p>
          A medietate uero aeris usque in montium terraeque confinia Hemithei Heroesque uersantur, qui ex eo quod Heram terram ueteres
          edixere, Heroes nuncupati, ibique Manes, id est corpori humano praesules attributi, qui parentum seminibus manauerunt.
        </p>
            </div>
            <div type="cap" n="161"> 
               <p>
          Denique haec omnis aeris a luna diffusio sub Plutonis potestate consistit, qui etiam Summanus dicitur quasi summus Manium.
          Hic Luna, quae huic aeri praeest, Proserpina memoratur. 
        </p>
            </div>
            <div type="cap" n="162"> 
               <p>
          Verum illi Manes, quoniam corporibus illo
            tempore tribuuntur, quo fit prima conceptio, etiam post uitam isdem corporibus delectantur atque cum his manentes appellati
            Lemures; qui si uitae prioris adiuti fuerint honestate, in Lares domorum urbiumque uertuntur,
        </p>
            </div>
            <div type="cap" n="163">
               <p>
           si autem deprauantur ex corpore, Laruae perhibentur ac Maniae. Manes igitur hic tam boni quam truces sunt constituti,
           quos <foreign xml:lang="grc">ἀγαθούς</foreign> et <foreign xml:lang="grc">κακοὺς δαίμονας</foreign> memorat Graia discretio.
         </p>
            </div>
            <div type="cap" n="164">
               <p>
           In his etiam locis Summanes eorumque praestites Mana atque Mantuona, dii etiam, quos aquilos dicunt, item Fura Furinnaque
           et mater Mania Intemperiaeque et alii triptes diuorum degunt.
         </p>
            </div>
            <div type="cap" n="165">
               <p>
           Circa ipsum uero terrae circulum aer, ex calore supero atque exhalatu madoreque infero turbidatus, egredientes corporibus 
           animas quodam fluenti aestu collidens non facile patitur euolare 
         </p>
            </div>
            <div type="cap" n="166"> 
               <p>
           hincque tractum Pyrphlegethonta sollertia poeticae adumbrationis allusit, atque in eo perenni strepitu uolutata colliditur
           animarum, quas Uedius adiudicarit, impietas, id est Pluton, quem etiam Ditem Ueiouemque dixere.
         </p>
            </div>
            <div type="cap" n="167">
               <p>
           Ipsam quoque terram, qua hominibus inuia est, referciunt longaeuorum chori qui habitant siluas, nemora, lucos, lacus, fontes
           ac fluuios, appellanturque Panes, Fauni, †Fones, Satyri, Siluani, Nymphae, Fatui Fatuaeque uel Fantuae uel etiam Fanae, 
           a quibus fana dicta quod soleant diuinare. Hi omnes post prolixum aeuum moriuntur, ut homines, sed tamen et praesciendi et 
           incursandi et nocendi habent praesentissimam potestatem.
         </p>
            </div>
            <div type="cap" n="168">
               <p>
           Inter priores igitur Genios tua adhuc mortalis uirginis diua consistet: nam eccam tibi aetheria Iuno, seu Vesta est, ut
           iam immortali diuaeque praecipit dicens: «iam sede in concilio Iouis directa» demumque de acerra uirginis partem sumit.
         </p>
            </div>
            <div type="cap" n="169">
               <p>
           Tunc portitores diuae correpta lectica magno eam molimine subuexere, sed postquam centum uiginti sex milia stadiorum aeria
           subuecti leuitate conscenderant ac tonum primum ex pthongis compleuere caelestibus, lunarem ingressa circulum uirgo, diuae
           congruis nidoribus supplicando, de proximo conspicatur globosum quoddam tenerumque corpus, e superni roris leuitate compactum,
           instar speculi praenitentis adiaculati fulgoris radios reuibrare.
         </p>
            </div>
            <div type="cap" n="170">
               <p>
           In eo sistra Niliaca Eleusinaque lampas arcusque Dictynnae tympanaque Cybeleia uidebantur; triformis etiam discolorque
           uertigo terribili quadam maiestate rutilabat: quae licet cornigera et aspera crederetur, egestionibus opportuna tamen et felem
           et ceruam et conuersiones bis binas uultibus praeferebat.
         </p>
            </div>
            <div type="cap" n="171">
               <p>
           Exhinc medio quam ad lunam conscenderat, ad Cyllenii circulum uenit, quo hemitonio permeato multiplex ei, utpote nubenti
           dominae, ministrorum populus laetabundus occurrit;
         </p>
            </div>
            <div type="cap" n="172">
               <p>
           inter quos splendentis formae habitusque femina ac promptae ubertatis ornatibus opulenta uirgini salutata usque in eius 
           osculum confisa peruenit: sed mirabatur illa obsequentium multitudo, quae, sicut Syrus quidam astruit, in numero
           duorum milium fuerat constituta, quod femina, quam Etrusci dicebant ipsi denuptam fuisse Cyllenio, nulla prorsus inuidia
           titillata uirginem complexa constrinxerat.
         </p>
            </div>
            <div type="cap" n="173">
               <p>
           Haec autem Facundia, nam hoc illi uocabulum, in Philologiae penatibus se ortam educatamque memorabat, nec indignum esse
           quod sibi alumna praelata est, quae et sibi semper ornatum et pabulum multis praebuerit Disciplinis.
         </p>
            </div>
            <div type="cap" n="174">
               <p>
           Venit etiam quaedam decens ac pudicissima puellarum, quae praesul domus custosque Cylleniae, uerum Themis aut Astraea aut
           Erigone dicebatur; spicas manu caelatumque ex hebeno pinacem argumentis talibus afferebat:
         </p>
            </div>
            <div type="cap" n="175"> 
               <p>
           erat in medio auis Aegyptia, quae ibis memoratur ab incolis,
       </p>
            </div>
            <div type="cap" n="176">
               <p>
             sed cum petaso uertex atque os pulcherrimum uidebatur, quod quidem serpentis gemini lambebat implexio; subter quaedam 
             praenitens uirga, cuius caput auratum, media glauca, piceus finis exstabat; sub dextra testudo minitansque nepa, a laeua 
             caprea,
           </p>
            </div>
            <div type="cap" n="177">
               <p>
           sed dilophon alitem, quae sit oscinum <supplied>im</supplied>mitior, in certaminis temptamenta pulsabat.
           </p>
            </div>
            <div type="cap" n="178">
               <p>
           Ipsa uero ibis praenotatum gerit nomen mensis cuiusdam Memphitici.
         </p>
            </div>
            <div type="cap" n="179">
               <p>
           Hanc tabellam cum ingestam sibi cognosceret uirgo uenerata, licet sponsi cognosceret argumentum, tamen non ausa est sine 
           supplicatione transire.
         </p>
            </div>
            <div type="cap" n="180"> 
               <p>
           Tunc etiam candidior Atlantidum, Iouis congressu pignorisque culmine
             prouecta, superuenit, quae quidem ne in nurus officio sine bilance libra apparere dignata est. Quam uirgo uenerata,
             quoniam satis sociam filio recognouit, duabus cum lucrorum potente dicatis coepit honorare pecudibus.
         </p>
            </div>
            <div type="cap" n="181">
               <p>
           Hinc festinatur ascensus et usque in Veneris circulum hemitonio transuolatur ipsaque Venere, quae nuptiis allubescebat,
           quantum decebat orata hoc in ea perhibetur intuita, quod admodum pulchra, tamen antias draconibus circumflexa crebroque
           capillitio uulsa, ambifarium genitale secum congressum mitificat.
         </p>
            </div>
            <div type="cap" n="182">
               <p>
           Mox studium in solarem laborare circum, quippe sescuplo fatigabat ascensum, qui tonos ac dimidius habebatur:
         </p>
            </div>
            <div type="cap" n="183">
               <p>
           ibi quandam nauem totius naturae cursibus diuersa cupiditate moderantem cunctaque flammarum congestione plenissimam beatis 
           circumactam mercibus conspicatur, cui nautae septem, germani tamen suique consimiles, praesidebant. In prora felis forma 
           depicta, leonis in arbore, crocodilli in extimo uidebatur.
         </p>
            </div>
            <div type="cap" n="184">
               <p>
           In eadem uero rate fons quidam lucis aetheriae arcanisque fluoribus manans in totius mundi lumina fundebatur.
           Quo uiso Philologia, consurgens totaque ueneratione supplicans ac paululum coniuens oculis, deum talibus deprecatur:
         </p>
            </div>
            <div type="cap" n="185">
               <lg>
                  <l>«Ignoti uis celsa patris uel prima propago,</l>
                  <l>fomes sensificus, mentis fons, lucis origo,</l>
                  <l>regnum naturae, decus atque assertio diuum</l>
                  <l>mundanusque oculus, fulgor splendentis Olympi,</l>
                  <l> ultramundanum fas est cui cernere patrem</l>
                  <l>et magnum spectare deum, cui circulus aethrae</l>
                  <l>paret, et immensis moderaris raptibus orbis:</l>
               </lg>
            </div>
            <div type="cap" n="186">
               <lg>
                  <l>nam medium tu curris iter dans solus amicam</l>
                  <l>temperiem superis, compellens atque coercens</l>
                  <l>sidera sacra deum, cum legem cursibus addis;</l>
               </lg>
            </div>
            <div type="cap" n="187">
               <lg>
                  <l>hinc est quod quarto ius est te currere circo</l>
                  <l>ut tibi perfecta numerus ratione probetur:</l>
                  <l>nonne hac principio geminum tu das tetrachordon?</l>
               </lg>
            </div>
            <div type="cap" n="188">
               <lg>
                  <l>Solem te Latium uocitat quod solus honore</l>
                  <l> post patrem sis lucis apex radiisque sacratum</l>
                  <l> bis senis perhibent caput aurea lumina ferre,</l>
                  <l>quod totidem menses, totidem quod conficis horas.</l>
               </lg>
            </div>
            <div type="cap" n="189">
               <lg>
                  <l>Quattuor alipedes dicunt te flectere habenis,</l>
                  <l>quod solus domites quam dant elementa quadrigam:</l>
               </lg>
            </div>
            <div type="cap" n="190">
               <lg>
                  <l>nam tenebras prohibens retegis quod caerula lucet;</l>
                  <l>hinc Phoebum perhibent, prodentem occulta futuri,</l>
               </lg>
            </div>
            <div type="cap" n="191">
               <lg>
                  <l>&gt;uel, quia dissoluis nocturna admissa, Lyaeum.</l>
                  <l>Te Serapin Nilus, Memphis ueneratur Osirim,</l>
                  <l>dissona sacra Mithram Ditemque Horumque Typhonem;</l>
               </lg>
            </div>
            <div type="cap" n="192">
               <lg>
                  <l>Attis pulcher item, curui et puer almus aratri,</l>
                  <l>Hammon et arentis Libyes ac Byblius Adon:</l>
                  <l>sic uario cunctus te nomine conuocat orbis.</l>
               </lg>
            </div>
            <div type="cap" n="193">
               <lg>
                  <l>Salue, uera deum facies uultusque paterne,</l>
                  <l>octo et secentis numeris, cui littera trina</l>
                  <l> conformat sacrum Mentis cognomen et omen.</l>
                  <l>Da, pater, aetherios menti conscendere coetus</l>
                  <l>astrigerumque sacro sub nomine noscere caelum».</l>
               </lg>
            </div>
            <div type="cap" n="194"> 
               <p>
           His audita deorum sede iussa est permeare: uerum hemitonio subleuatam Pyrois circulus immoratur in quo Iouis fuerat
           maximus filiorum;
         </p>
            </div>
            <div type="cap" n="195">
               <p> 
           ex quo circulo uisus Pyrphlegethon amnis ad infera demeare.
         </p>
            </div>
            <div type="cap" n="196">
               <p>
           Quo transgresso, neque enim labor fuerat hemitonii interiecta transcurrere, in Iouialis sideris peruenere fulgores, cuius
           circulus <supplied>Phrygio</supplied> pthongo personabat: illic sidus erat temperamenti uiuifici ac salubris, effulgentia blandisque uibratum
             candoribus, cuius quidem lucis natura, ex calidis humidisque commixtionibus candens, quadam prosperitatis tranquillitate
             rutilabat. Verum ibi sidus Iouis: nam ipse totius mundi membra collustrans ad deorum dicebatur imperium et senatum caelitem
             commeasse.
           </p>
            </div>
            <div type="cap" n="197">
               <p>
           Hunc etiam praetergressa circum ac parili interiectione sublimis deorum rigidissum creatorem in algido haerentem pruinisque 
           niualibus conspicata; uerum idem, quem circumire nitebatur, orbis melo Dorio tinniebat. Sed ipsi praesuli nunc draconis 
           facies, nunc rictus leonis, nunc cristae cum aprunis dentibus uidebantur, totoque exitialis saeuiebat horrore, 
           cui tamen potestas pro circi granditate maior ac praelata ceteris habebatur. Denique harpis bombisque perterrita tam 
           intoleranda congressione uirgo diffugit.
         </p>
            </div>
            <div type="cap" n="198">
               <p>
           Inde maximis conatibus sescuplo itineris euehuntur: nam tono ac dimidio ad ipsius caelitis sphaerae globum ac laqueatum 
           stellis ambitum peruenitur.
         </p>
            </div>
            <div type="cap" n="199">
               <p>
           Sicque <del>s</del>ex tonorum conscensionibus stadiorum<supplied>que</supplied> defecta lassitudine fatigati, cum diapason symphoniam quicquid
             emensi erant aduerterent consonare perfectione absolutae modulationis, post labores maximos recreati paululum
             conquierunt.
           </p>
            </div>
            <div type="cap" n="200">
               <p>
           Ipsa quippe Philologia, lectica desiliens, cum immensos luminis campos aetheriaeque tranquillitatis uerna conspiceret ac
           nunc tot diuersitates cerneret formasque decanorum, tunc octoginta quattuor liturgos caelo miraretur adstare, uideretque
           praeterea fulgentes crebrorum siderum globos et circulorum alterna illigatione texturas, ipsam uero,
         </p>
            </div>
            <div type="cap" n="201">
               <p>
           quae ambitum coercet ultimum, sphaeram miris raptibus incitatam, polosque et axem ex caeli summitate uibratum profundam
           transmeare terram atque ab ipso totam caeli molem machinamque torqueri,
         </p>
            </div>
            <div type="cap" n="202">
               <p>
           tanti operis tantaeque rationis patrem deumque non <supplied>ne</supplied>sciens ab ipsa etiam deorum notitia secessisse, quoniam extramundanas
             beatitudines eum transcendisse cognouerat, empyrio quodam intellectualique mundo gaudentem, iuxta ipsum extimi ambitus 
             murum, annixa genibus ac tota mentis acie coartata,
           </p>
            </div>
            <div type="cap" n="203"> 
               <p>
           diu silentio deprecatur ueterumque ritu uocabula quaedam uoce mentis inclamans secundum dissonas nationes numeris uaria,
           sono ignota, iugatis alternatisque litteris inspirata, ueneraturque uerbis intellectualis mundi praesules deos eorumque
           ministros sensibilis sphaerae potestatibus uenerandos
         </p>
            </div>
            <div type="cap" n="204">
               <p>
           uniuersumque totum infinibilis patris profunditate coercitum, poscitque quosdam tres deos aliosque diei noctisque septimo
           radiatos;
         </p>
            </div>
            <div type="cap" n="205">
               <p>
           quandam etiam fontanam uirginem deprecatur, secundum Platonis quoque mysteria
           <foreign xml:lang="grc">ἅπαξ καὶ δὶς ἐπέκεινα</foreign> potestates.
         </p>
            </div>
            <div type="cap" n="206">
               <p>
           His diutissime florem ignis atque illam existentem ex non existentibus ueritatem toto pectore deprecata, tum uisa se cernere
           apotheosin sacraque meruisse,
         </p>
            </div>
            <div type="cap" n="207">
               <p>
           quippe quidam candores lactei fluminis tractim stellis efflammantibus defluebant:
         </p>
            </div>
            <div type="cap" n="208"> 
               <p>
           laetabunda igitur gratesque testata iter in Galaxium flectit, ubi senatum deum a Ioue nouerat congregatum. Erat autem 
           ibi Iouialis domus, quae etiam granditate mira mundanum ambitum possideret et decore conspicuo fulgorem siderum uinceret
           et nouitate situs signiferum circulum decusaret; praeterea tanto splendore renidebat ut argenti crederetur fabricata materia.
           Ibi septa candentia culmenque sectatum limbis niualibus albicabant,
         </p>
            </div>
            <div type="cap" n="209"> 
               <p>
           ubi iam Iuppiter cum Iunone omnibusque diuis in suggestu maximo ac subselliis lacteis residens sponsales praestolatur 
           aduentus: qui simul Musarum uoces ac dissonis mela dulcia cantilenis uirgine adueniente percepit, priore loco praecepit
           uenire Cyllenium,
         </p>
            </div>
            <div type="cap" n="210">
               <p>
           quo Liber et Delius, fidi amantissimique germani, Hercules etiam, uterque Castorum Gradiuusque,
           et quicquid deorum de Ioue progenitum est, Cyllenii adhaerebat officio;
         </p>
            </div>
            <div type="cap" n="211">
               <p>
           elementorum quoque praesides angelicique populi pulcherrima multitudo animaeque praeterea beatorum ueterum, 
           quae iam caeli templa meruerant, gressus Maiugenae sequebantur.
         </p>
            </div>
            <div type="cap" n="212">
               <p>
           Linum, Homerum Mantuanumque uatem redimitos canentesque conspiceres, Orpheum atque Aristoxenum fidibus personantes, 
           Platonem Archimedenque sphaeras aureas deuoluentes;
         </p>
            </div>
            <div type="cap" n="213">
               <p>
           ardebat Heraclitus, udus Thales, circumfusus atomis Democritus uidebatur; Samius Pythagoras caelestes quosdam numeros
           replicabat, Aristoteles per caeli quoque culmina endelechiam scrupulosius requirebat, Epicurus uero mixtas uiolis rosas 
           et totas apportabat illecebras uoluptatum. Zeno ducebat feminam prouidentem, Arcesilas collum intuens columbinum, multusque
           praeterea palliatorum populus studiis discrepantibus dissonabat, qui quidem omnes inter Musarum carmina concinentium audiri,
           licet perstreperent, nullo potuere rabulatu.
         </p>
            </div>
            <div type="cap" n="214"> 
               <p>
           Veniente igitur introgressoque Cyllenio omnis ille deorum senatus, ueneratus uerticem ingredientis, exsurgit: ipse Iuppiter
           eum propter suum consessum, Pallade a dextra sociata, medium collocauit.
         </p>
            </div>
            <div type="cap" n="215">
               <p>
           Nec longo interiectu ipsa quoque Philologia ambita Musis ac matre praeambula corrogatur. Qua ingrediente
           ac Vestae, deum nutrici eidemque pedisequae, acerram illam olacem aromatis refundente, omnis ille ordo caelicolum,
           portiones sibi competentes attribuens, Arabicis laetabatur halatibus.
         </p>
            </div>
            <div type="cap" n="216">
               <p>
           Verum uirgo, ut est per omnia uerecunda, licet a Ioue eius assidere confinio iuberetur, tamen ibi potius uoluit, ubi
           Musas conspexerat, amota Palladis consortione, residere.
         </p>
            </div>
            <div type="cap" n="217">
               <p>
           Tunc exsurgens uirginis mater poscit de Ioue superisque cunctis uti sub conspectu omnium quicquid sponsalium nomine
           praeparauerat Maiugena traderetur, ac demum dos a uirgine non deesset, tuncque tabulas ac Papiam Poppaeamque
           legem sinerent recitari.
         </p>
            </div>
            <div type="cap" n="218">
               <p>
           Cuius petitioni iustissimae deorum senatus attribuit ut in consessu caelitum offerenda probarentur. Hic Phoebus exsurgit,
           fratris officium non detrectans, ac singulas ex famulitio delectuque Cyllenio incipit admouere, quae tam pulchrae cunctis
           quam ornatissimae refulsere.
         </p>
            </div>
            <div type="cap" n="219">
               <lg>
                  <l>Transcursa, lector, parte magna fabula,</l>
                  <l>quae tam morosis implicata ductibus</l>
                  <l>tenui lucernam palpitare lumine</l>
                  <l>coegit. Instans innitens crepusculum </l>
                  <l>ac ni rosetis purpuraret culmina</l>
                  <l> Aurora, primo et conuenustans halitu</l>
                  <l>surgens fenestras dissecaret lumine,</l>
                  <l>adhuc iugata compararet pagina</l>
                  <l> quocumque ducta largiorem circulum.</l>
               </lg>
            </div> 
            <div type="cap" n="220">
               <lg>
                  <l>Nunc ergo mythos terminatur, infiunt</l>
                  <l>artes libelli qui sequentes asserent:</l>
                  <l> nam fruge uera omne fictum dimouent</l>
                  <l>et disciplinas annotabunt sobrias</l>
                  <l>pro parte multa, nec uetabunt ludicra.</l>
                  <l> Habes quid instet, si potestas caelitum</l>
                  <l> faueantque Musae et chelys Latoia.</l>
               </lg>
            </div>
         </div>
  
         <div type="lib" n="3">
            <head>Liber III <lb/>
    De arte grammatica</head>
    
            <div type="cap" n="221"> 
               <lg>
                  <l>Rursum Camena paruo</l>
                  <l>phaleras parat libello</l>
                  <l>et uult amicta fictis</l>
                  <l>commenta ferre primum,</l>
                  <l>memorans frigente uero</l>
                  <l>nil posse comere usum,</l>
                  <l>uitioque dat poetae</l>
                  <l>infracta ferre certa,</l>
                  <l>lasciua dans lepori</l>
                  <l>et paginam uenustans,</l>
                  <l>multo illitam colore.</l>
               </lg>
            </div>
            <div type="cap" n="222">
               <lg>
                  <l>«Atquin prioris ille</l>
                  <l>titulus monet libelli</l>
                  <l> mythos ab ore pulsos</l>
                  <l>Artesque uera fantes</l>
                  <l>uoluminum sequentum</l>
                  <l>praecepta comparare.»</l>
                  <l>At haec iocante rictu</l>
                  <l>«nil mentiamur» inquit</l>
                  <l>«et uestiantur Artes.</l>
                  <l>An tu gregem sororum</l>
                  <l> nudum dabis iugandis,</l>
                  <l>et sic petent Tonantis</l>
                  <l> et caelitum senatum?</l>
                  <l>Aut si tacere cultum</l>
                  <l>placet, ordo quis probatur?»</l>
                  <l> «Certe loquentur illae</l>
                  <l>quicquid fuat docendum,</l>
                  <l>habitusque consequentur</l>
                  <l>asomato in profatu.»</l>
                  <l>«Haec nempe ficta uox est,</l>
                  <l>et deuius promissi es;</l>
                  <l>cur ergo non fateris</l>
                  <l>ni figminis figura</l>
                  <l>nil posse comparaci?»</l>
                  <l> His me Camena uicit.</l>
                  <l> 
                     <unclear>Fugis iugabo ludum.</unclear>
                  </l>
               </lg>
            </div>
            <div type="cap" n="223">
               <p>
        Admouerat igitur Letoides unam priore loco Mercurialium ministrarum aetate quidem longaeuam, sed comitate blandissimam, quae 
        se in Memphide ortam rege adhuc Osire memorabat, diuque obtectam latibulis ab ipso repertam edueatamque Cyllenio. quae femina,
        licet in Attica, ubi
    malore aeui parte floruerat, se assereret incedere palliatam, tamen ritu Romuleo propter Latiare numen
    et Oli caput propterque Martiam gentem Venerisque propaginem senatum deum ingressa est paenulata. Gestabat haec autem 
    teres quoddam ex compactis annexionibus ferculum, quod leui exterius elephanto praenitebat, unde uelut medendi sollers
    magistra curandorum uulnerum insignia proferebat. 
      </p>
            </div>
            <div type="cap" n="224">
               <p>
        Nam ex eodem scalprum primo uibranti demonstrabat acumine, quo dicebat circumcidi infantibus uitia posse linguarum, dehincque
        nigello quodam puluere, qui ex fauilla confectus uel sepia putaretur, illato per cannulas eadem resanari. Tunc etiam quoddam 
        medicamen acerrimum, quod ex ferulae flore caprigenique tergoris resectione confecerat, rubri admodum coloris exprompsit,
        quod monebat faucibus adhibendum, cum indocta rusticitate uexatae fetidos ructus uitiosi oris exhalant. Demonstrabat etiam
        quendam gratissimum gustum uespere multo oliuoque laboratum, quo depulsa uocis insuauissimae diritate canoros etiam fieri
        posse memorabat.
      </p>
            </div>
            <div type="cap" n="225"> 
               <p>
        Arterias etiam pectusque cuiusdam medicaminis adhibitione purgabat, in quo et cera fago illita et gallarum gummeosque 
        commixtio et Niloticae fruticis collemata notabantur. Quae uis epithematis licet memoriam intentionemque procuraret,
        tamen natura sui etiam uigilias inferebat.
      </p>
            </div>
            <div type="cap" n="226">
               <p>
        Protulit quoque limam quandam artificialiter
          expolitam, quae octo partibus auratis uelut diuersis nexionibus interstincta uibrabat, ex qua scabros dentes uituliginesque
          linguarum et sordes, quas in Soloe quadam ciuitate contraxerant, leui sensim attritione purgabat.
      </p>
            </div>
            <div type="cap" n="227"> 
               <p>
        Haec abstrusa nosse carmina numerosque multifidos crebrae supputationis opere putabatur. Denique quoties curandos acceperat,
        mos eius erat de nomine primo tractare; casus etiam non tacebat, quanti uel uitia creare possent uel prudentissime
        declinari tunc genera rerum, uerba etiam curandorum cum ratione captabat, ne, ut fieri ab aegrotantibus moris est,
        nomen pro nomine commutarent. Tum uerborum modos, tempora figurasque <del>schemata</del> requirebat, iubebatque alios,
        quis plenitudo obtunsior atque immobilis torpor insederat, gradus percurrere scandereque quam plurimum operum,
        praepositionibus aut coniunctionibus <supplied>aut</supplied> participatis insistere totaque eurandos arte fatigari.
        </p>
            </div>
            <div type="cap" n="228"> 
               <p>
        Hanc igitur feminam tali multorum curatione callentem cum deorum nonnulli Iatricen, alii Genethliacen diuersis rerum
        operibus aestimarent, addereturque fidei medendi sollertia, quod eam opitulari posse oris uitiis nec Pallas denegaret
        nec ipse Maiugena, inconsentaneum tamen uidebatur incedere medicam paenulatam. Idcircoque ab ea et nomen et officium
        suum ac totius expositio artis exquiritur.
        </p>
            </div>
            <div type="cap" n="229">
               <p>
          Tunc illa, ut familiare habebat exponere
          percunctata ac docere facile, quae ab eadem quaerebantur, paenula a dextra cum modestia uerecundiaque releuata,
          sic coepit: <foreign xml:lang="grc">«Γραμματική»</foreign> dicor in Graecia, quod <foreign xml:lang="grc">γραμμή</foreign>
          linea et <foreign xml:lang="grc">γράμματα</foreign> litterae nuncupentur, mihique sit
          attributum litterarum formas propriis ductibus lineare. Hincque mihi Romulus Litteraturae nomen ascripsit, quamuis infantem
          me Litterationem uoluerit nuncupare, sicut apud Graecos <foreign xml:lang="grc">Γραμματιστική</foreign> primitus uocitabar, 
          tunc et antistitem dedit et
          sectatores impuberes aggregauit. Ita, quod assertor nostri nunc litteratus dicitur, litterator antea uocabatur.
          Hoc etiam Catullus quidam, non insuauis poeta, commemorat dicens «munus dat tibi Sylla litterator». Idem apud Graecos 
          <foreign xml:lang="grc">γραμματοδιδάσκαλος</foreign> uocitatur.
        </p>
            </div>
            <div type="cap" n="230">
               <p>
          Officium uero meum tunc fuerat docte scribere legereque; nunc etiam illud accessit, ut meum sit erudite intellegere
          probareque, quae duo mihi uel cum philosophis criticisque uidentur esse communia. Ergo istorum quattuor duo actiua
          dicenda sunt, duo spectatiua siquidem impendimus actionem, cum quid conseribimus legimusue, sequentum uero spectaculo
          detinemur, cum scripta intellegimus aut probamus, <del>et</del> licet inter se quadam cognatione coniuncta sint, sicut ceteris
          artibus comprobatur. Nam et actor cognoscit primo, quae ualeat actitare, et astronomus quaedam facit, ut per ea cognoscat,
          quae debeat comprobare. Miscet etiam utrumque geometres quippe formar theorematum cum rationibus certis efficit et cognoscit.
        </p>
            </div>
            <div type="cap" n="231">
               <p>
          Partes autem meae sunt quattuor : litterae, litteratura, litteratus, litterate. Litterae sunt, quas doceo; litteratura ipsa,
          quae doceo; litteratus, quem docuero; litterate, quod perite tractauerit quem informo. Profiteor autem de orationis natura
          usuque tractare. Natura est ex quibus formetur oratio; usus cum eadem utimur appellatur. His etiam materies admouetur, ut de
          qua re dicendum sit aestimemus. Oratio ipsa uero tribus gradibus eruditur, id est ex litteris, syllabis et ex uerbis.
        </p>
            </div>
            <div type="cap" n="232"> 
               <p>
          Verum in litteris gemine quaestio diuersatur. Namque aut naturales sunt aut effictae. Natura enim insinuante earum 
          nomina in loquendi substantiam procreata; artificiosa uero formatio earum lineas quas scribimus designauit ad hoc,
          ut praesentes una uti, absentes alia, potuissent. Atque ita ex hac parte, qua scribitur, mutae, ex illa, qua legitur,
          uoces sunt appellatae, siquidem haec auribus tantum, illa solis oculis ualeat comprehendi.
        </p>
            </div>
            <div type="cap" n="233">
               <p>
          Litterae igitur aliae sunt, quae per se efficere totum ualeant, aliae quae nihil. Nam uocales, quas Graeci septem,
          Romulus sex, usus posterior quinque commemorat, y uelut graeca reietta. Hae tamen in Latio nunc produci, nunc contrahi,
          nunc acui, nunc grauari uel etiam circumflecti, nunc aggregari, nunc distrahi sine iactura sui nominis possunt. Modo solae
          syllabas formant, nunc consonantes utrimque suscipiunt uocalesque nonnullas, modo se inuicem mutant, nuper sibi cum decore
          succedunt. Quippe a plerumque in e transuertitur, nam capio cepi facit ; nunc in i, ut sacro insilio, nunc in o, ut plaudo
          plostrum; uel in u, ut arca arcula. Item e littera primum in a reformatur, ut sero satum, uel in i, ut moneo monitus,
          uel in o, ut a tegendo toga, uel in u, ut a tego tugurium. Similiter i quoque uocalis in a conuertitur, ut siquis siqua,
          in e, ut fortis forte, in o, ut qui quo, in u, ut ibi ubi. Non aliter o littera in a transit, ut creo creaui, uel in e,
          ut tutor tutela, uel in i, ut uirgo uirginis, uel in u, ut uolo uolui. Item u simili ratione conuertitur in a, ut
          magnus magna, in i, ut telum teli, in o, ut lepus leporis, in e, ut sidus sideris. Sic igitur transformatae nunc utrimque
          poterunt copulari, nunc ex altero, nunc ex neutro, nunc aliquas partes orationis terminant nuncque nullas.
        </p>
            </div>
            <div type="cap" n="234">
               <p>
          Nam a primum utrimque sibi associat u et i litteras, nam et aurum et uarus dicitur et Ianus et Aiax. ex uno autem
          latere suscipit e, ut Aeneas, ex neutro uero o. Finit nomina feminina, ut dea, masculina, ut Iugurtha, neutra in
          singolari numero tantum graeca, ut toreuma, peripetasma, in plurali autem latina, ut monilia; in uerbis imperandi modum,
          ut canta, salta.
        </p>
            </div>
            <div type="cap" n="235">
               <p>
          E autem uocalis duarum graecarum litterarum uim possidet; nam cum corripitur
          <foreign xml:lang="grc">ε</foreign> graecum est, ut ab hoc hoste, cum producitur <foreign xml:lang="grc">η</foreign> est, ut
          ab hac die, ac maxime tunc circumflexum aceentum tenet.
            Haec duas uocales, id est i et u, ex latere utroque complectitur, ut in Euro, Ueientano et in. Eia, iecore. Finit uero
            nomina neutra, ut monile, feminina etiam, sed graeca, ut Calliope, pronomina, ut ille, iste; numerum etiam totius 
            generis, ut quinque, licet aptoton sit; item uerba imperatiui modi, ut sede, curre, modi infiniti, scribere, scripsisse.
        </p>
            </div>
            <div type="cap" n="236">
               <p>
          I uero littera cunctis utrimque uocalibus sociatur; nam a complectitur cum dicimus Ianuariae et Aiax, e autem ut teneat
          docuerunt exempla superius demonstrata; o autem litterae copulatur in nomine Iouis et Oinone <del>oisus etiam dicitur; sic
          enim ueteres usum dixere</del>, u autem ut in iuuando et uita. Haec aliquando uocalis geminam syllabam facit, finitque omnium
          generum nomen, ut frugi, numerum itidem omnium generum, ut uiginti, item uerba modi indicatiui, ut noui, memini, imperatiui
          sali, ueni, infiniti iaculari, luctari.
        </p>
            </div>
            <div type="cap" n="237">
               <p>
          O uero littera quibus uocalibus quaue ex parte cohaereat,
            superius memoratum. Finit autem nomina masculina, ut Cato, feminina, ut Iuno, numerum omnium generum, ut octo, item uerba
            actiua, ut canto, laudo, modo imperatiuo tantummodo unum finit, ut cedo, aduerbium, ut subito, praepositionem, ut pro.
        </p>
            </div>
            <div type="cap" n="238"> 
               <p>
          U autem littera uocalibus omnibus utrimque coit praeter o antelatum. Sola etiam u sui generis litteram non geminat, 
          sed coniungit, ut uulgus, Vulcanus. Finit articulos, ut tu, nomina neutra, ut genu, cornu, nullum autem uerbum claudit.
        </p>
            </div>
            <div type="cap" n="239"> 
               <p>
          Hactenus de uocalibus. Non enim uocales astruere, sed omnes litteras sum iussa monstrare. Verum reliquas quae
          secuntur consonantes esse non dubium est, quae item discernuntur in semiuocales et mutas, quarum exsequar rationem.
        </p>
            </div>
            <div type="cap" n="240"> 
               <p>
          Quippe f littera, quae est semiuocalium prima, duas tantummodo consonantes praelata complectitur l et r, ut dicimus flauus
      et frugi. Vocales uero complectitur ita ut i et u uocales sibi praeferri prohibeat, nullum autem claudit finitiua sermonem.
        </p>
            </div>
            <div type="cap" n="241">
               <p>
          L uero littera tripliciter sonat. Nam exilem sonum reddit cum geminatur, ut sollers, Sallustius, medium autem cum terminat 
          nomina, ut sol sal, item leniter sonat cum uocale anteuenit, ut lapis, lepus, liber, locus, lucena; plenum uero sonum habet,
          cum ei praeferentur litterae p g c f, ut in Plauto, glebis Claudio, Flauo. L autem numquam ulli semiuocali uel mutae 
          praeponitur, quae pro d in praepositione accipitur, cum ei a praefertur, ut allidit, alligat. Haec etiam <supplied>in</supplied> praelata
            praepositione seruatur, ut illepidus, illotus. Vtrimque autem uocales amplectitur, et nomina nonnulla determinat: 
            in masculino sol, in feminino Tanaquil, in neutro a e i praecedentibus, ut bidental, mel, sil. Aduerbia etiam claudit,
            ut semel.
          </p>
            </div>
            <div type="cap" n="242">
               <p>
          M uero littera tam in sermonis initio quam in medio esse et in ultimis potest, ut mores, umbra,triticum.
          Ex consonantibus solam praecedit n, ut Mnemon, subsequitur solam s, ut Sminthius, mutarque in n nonnumquam, ut cum
          dicimus nunquis, terminatque neutra, ut aurum et argentum, item monoptota, ut nequam, in genere masculino accusatiuum
          simplicem et duplicem genetiuum, <supplied>ut hominem, hominum</supplied>, item participia et uerba et aduerbia, ut tractum, legam, cursim,
            numerum etiam omnium generum, ut nouem, decem.
          </p>
            </div>
            <div type="cap" n="243"> 
               <p>
          N autem littera plenior apparet in primis et ultimis, ut Nestor, tibicen, in mediis exilior, ut mane, damnum. Ex consonantibus
          sequitur m litteram, ut Memnon, s autem praecedet, ut fons, mons. Conuertitur etiam in m, cum eam secuntur b p m, ut
          dicimus imbuit, impulit, imminet. Eadem nomina terminantur masculinum, ut tibicen, femininum graecum, ut Siren, neutrum,
          ut culmen.
        </p>
            </div>
            <div type="cap" n="244"> 
               <p>
          R uero uocales utrimque complectitur. De consonantibus s soli praeponitur, ut sors, fora, et x duplici nonnumquam, ut arx.
          Conuertitur in l et n et s, ut niger nigellus, femur feminis, gero gessi. Finit nomina mascolina post omnes uocales, ut par,
          pater, uir, nitor, fur; feminina post e et o, ut mulier, soror; neutra post omnes praeter i, ut calcar, piper, marmor,
          sulphur. Finit uerba et aduerbia, ut uenor, quater.
        </p>
            </div>
            <div type="cap" n="245"> 
               <p>
          S nonnulli litteram non putarunt; nam Messala quendam sibilum dixit. Quae tamen utrimque p litterae copulatur,
          ut spado, psittacus, et c q t sequentes amplectitur, ut Scaurus, squama, stella. In plures etiam transitum facit,
          ut in 1, dicimus enim modus modulus; in n, sanguis sanguinis; in r, flos floris; in d, custos custodis; in t, nepos
          nepotis. Terminat et masculina et feminina post omnes uocales, neutra post a o u, ut uas, os, nemus. Huic litterae
          diuus Claudius p adiecit aut c propter <foreign xml:lang="grc">ψ</foreign> et <foreign xml:lang="grc">ξ</foreign> graecas,
          ut psalterium, saxa.
        </p>
            </div>
            <div type="cap" n="246">
               <p>
          X autem nemo litteram putat, quoniam duplex est; constat enim ex g et s, ut rex regis, aut ex c et s, ut nux nucis. In
          u aliquando transuertitur, ut nix niuis, et c, ut pix picis. Haec in Latinis numquam ponitur prima, apud Graecos autem
          ponitur, ut Xantho. Et <supplied>in</supplied> masculino <del>et feminino</del> omnibus uocalibus sociatur, ut Aiax, frutex,
          calix, <unclear/>uelox, Pollux, et feminino, ut fax, lex, lodix, celox, lux; neutrum nullum claudit.
          </p>
            </div>
            <div type="cap" n="247"> 
               <p>
          Transactis semiuocalibus mutae sunt perquirendae, quae ideo hoc nomine nuncupantur, quoniam nisi illis uocales associatae
          succurrerint, intra oris sonitum ante auspicia moriuntur.
        </p>
            </div>
            <div type="cap" n="248">
               <p>
          B prima omnibus uocalibus utrimque
            conectitur; praefertur consonantibus l et r, ut blaesus et breuis. Transit in c, ut succurrit; in f,ut sufficit; in m,
            ut summittit; in p, ut supponit; in s, ut sustulit.
        </p>
            </div>
            <div type="cap" n="249">
               <p>
          Finit nihil nisi tres praepositiones ab,
              ob, sub. C uocales utrimque collaterat, consonantes quasdam praecedit l t r m n, ut clarus, tectum, crus, Acmon, Cnidus.
              Finit articulos, quos pronomina uocant, hic haec, hoc, et aduerbia, ut sic, huc, hic.
              Sola mutarum antecedentem uocalem producit et pro duplici habetur, ut hic hoc <del>haec</del>.
        </p>
            </div>
            <div type="cap" n="250">
               <p>
          D utrimque uocales tenet. Praeponitur r litterae in Druso. M litterae numquam praefertur in Latinis, in Graecis autem
          aliquando, ut Dmois; sic et n, ut Ariadne. Transit in c, ut accidit ; in g, ut aggerit, in l, ut allegat, in p, ut apponit
          in r, ut, arripit; in s, ut assidet; in t, ut attinet. Finit articulos neutralis generis, ut istud, illud, et praepositionem,
          ut apud.
        </p>
            </div>
            <div type="cap" n="251">
               <p>
          G omnibus uocalibus praefertur. Sequitur a litteram, ut in aggere, quae quotiens
            geminatur adiungitur. Praefertur r litterae, ut graue; 1, ut gladius; n, ut ignis. In c quoque conuertitur, ut rego rector.
            Nihil <del>quoque</del> concludit.
        </p>
            </div>
            <div type="cap" n="252">
               <p>
          H aspirationis notam esse certissimum est. Quandoque uocalibus accedit, ut hospes et heres. Transit in x, ut traho traxi.
          Hanc Graeci diuiserunt; nam pars eius dexterior aspirationis nota est, sinistra contrariati significationis.
        </p>
            </div>
            <div type="cap" n="253">
               <p>
          K uero nunc nota putatur esse, nunc littera; nam eius effectus c integrare non dubium est absque his: kapita, kalendae,
          kalumniae.
        </p>
            </div>
            <div type="cap" n="254">
               <p>
          P autem conuenit utrimque uocalibus; r litterae praeponitur, ut prandere; l, ut placere; t, Ptolomaeus; s, psittacus;
          n ut <unclear/>in sympnum; terminat uero nihil.
        </p>
            </div>
            <div type="cap" n="255"> 
               <p>
          Q quidam litteram non putabant, et uincerent, nisi in equo et equitatu appareret expresse. Haec numquam sine duabus
          uocalibus ponitur, quarum prior erit u et sic ceterae consequentur, ut quartus, questus, Quirites, quotus, equus.
          Constat autem ex c et u, ideoque duplex et composita dicitur nec geminatur. Nullam singularem litteram comprehendit,
          finit nihil.
        </p>
            </div>
            <div type="cap" n="256">
               <p>
          T uocales ex utroque concludit, ut in coniunetionibus et praepositionibus. Praecedit l in Tlepolemo, m in Tmolo,
          n in potnia, r in Troia. Finit neutra caput, sinciput, lact. Articulos terminat, ut quot, tot; uerba, ut legunt,
          aduerbium et interiectionem, ut ut, attat.
        </p>
            </div>
            <div type="cap" n="257">
               <p>
          Z a Graecis uenit, licet etiam ipsi primo <foreign xml:lang="grc">σ</foreign> Graeca utebantur; nam. Sethum dicebant, quem
          nunc Zethum dicunt. Tamen haec gemina etiam ab ipsis habetur. Nam a <foreign xml:lang="grc">τ</foreign>
          et <foreign xml:lang="grc">σ</foreign> componitur, quam ut aduertas duplicem, numquarn poterit geminari.
          Haec praeponitur m litterae, ut Zmyrna.
        </p>
            </div>
            <div type="cap" n="258"> 
               <p>
          Ex his igitur uniuersis XUIII litterae necessitatem cunctae conscriptionis absoluunt; placet enim mihi y in uocalium
          numerum congregari, neque sine hoc Hyacinthus aut Cyllenius poterit annotari. Sic igitur erit, ut senae fiant uocales,
          semiuocales et mutae.
        </p>
            </div>
            <div type="cap" n="259"> 
               <p>
          Si enim h aspirationi dabitur superuacuaeque erunt q et k, x autem ut duplex in elementorum ordine non probatur, z uero
          a Latinis excluditur, decem et octo numero, sicut dictum est, supersidunt.
        </p>
            </div>
            <div type="cap" n="260">
               <p>
          Quae tamen cum superuacuis reiectisque cunctis ex unius uocis sonitu conformatae diuersas naturalis harmoniae causas
          sub oris concinentia reppererunt.
        </p>
            </div>
            <div type="cap" n="261">
               <p>
          Namque A sub hiatu oris congruo solo spiritu memoramus;<lb/>
            B labris per spiritus impetum reclusis edicimus;<lb/>
            C molaribus super linguae extrema appulsis exprimitur;<lb/>
            D appulsu linguae circa superiores dentes innascitur;<lb/>
            E spiritus facit lingua paululum pressiore,<lb/>
            F dentes labrum inferius deprimentes,<lb/>
            G spiritus cum palato;<lb/>
            H contractis paululum faucibus uentus exhalat,<lb/>
            I spiritus prope dentibus pressis.<lb/>
            K faucibus palatoque formatur.<lb/>
            L lingua palatoque dulcescit.<lb/>
            M labris imprimitur.<lb/>
            N lingua dentibus appulsa collidit.<lb/>
            O rotundi oris spiritu comparatur.<lb/>
            P labris spiritus erumpit,<lb/>
            Q appulsu palati ore restricto.<lb/>
            R spiritum lingua crispante corraditur.<lb/>
            S sibilum facit dentibus uerberatis.<lb/>
            T appulsu linguae dentibusque impulsis extunditur.<lb/>
            V ore constricto labrisque prominulis exhibetur.<lb/>
            X quicquid C atque S formauit exsibilat.<lb/>
            Y appressis labris spirituque procedit.<lb/>
            Z uero idcirco Appius Claudius detestatur, quod dentes mortui, dum
            exprimitur, imitatur.
        </p>
            </div>
            <div type="cap" n="262"> 
               <lg>
                  <l>Perstricta est cursim rationis regula primae,</l>
                  <l> quae multis tendi sueta uoluminibus,</l>
                  <l>in qua iuncturis quid nectat littera utrisque,</l>
                  <l> quo admittat socium uel faciat latere,</l>
                  <l> quae quo transiliat conuersis legibus usu</l>
                  <l> et transformatum nomen habere uelit,</l>
                  <l> quas oris sonitus uel quas modulatio linguae</l>
                  <l> gignant et pulsu rupta labella suo.</l>
                  <l>Nunc iam compactis cursanda est syllaba formis,</l>
                  <l>ut fastigetur longa breuisque fuat.</l>
                  <l> Haec duo percurram; iuncturas littera quippe</l>
                  <l> praeueniens docuit sub ratione pari.</l>
                  <l> Hoc igitur subdens nectendum concipit orlo,</l>
                  <l> si uestrum, superi, comprobat arbitrium.</l>
               </lg>
            </div>
            <div type="cap" n="263">
               <p>
          Haec cum Grammatice diceret eamque progredi Iuppiter Deliusque praeciperent, hic Pallas «de iunctura syllabarum»
          inquit «dum haec Litteratura deproperat, partem historicam praetermisit.» Quo uirginia obiectu perterrita,
          «scio» inquit «mihi plurima transeunda, ne minutiora nectendo fastidium superae beatitatis incurram. Proposito igitur per 
          eompendiosos calles festina perfungar, ne densis obumbrata ramalibus uelut senticosae copiae densitate siluescam.
        </p>
            </div>
            <div type="cap" n="264">
               <p>
          Syllaba igitur dicta est, quod iunctis litteris sonitum simul accipientibus informetur. Cuius, ut dixi, tres partes esse
          non dubium est: de iunctura, de fastigio aut de longitudinibus.
        </p>
            </div>
            <div type="cap" n="265">
               <p>
          Iuncturae sunt genera quattuor, duo naturalia, duo historica. Naturalia sunt, cum quaeritur unaquaeque syllaba utrum 
          ex una, an gemina, an neutra parte iungatur, et utrum litterae, quae inter se copulari non possunt, adiecta alia 
          littera socientur, ut m et n, dum non coeant, uocali accedente sociantur, ut in amni et somno; quae iuncturarum genera
          ex hoc, quod in. Litteris memorata sunt, transeantur.
        </p>
            </div>
            <div type="cap" n="266">
               <p>
          Historica uero illa coniunctio est, cum ex litteris, quae inter se poterunt copulari, diuersitas fandi non 
          easdem nec pares numero sociarit. Scribimus nos enim Musarum primam syllabam duabus litteris, Graeci tribus.
          Lucilius in datiuo casu a et e coniungit dicens huic Terentiae, Orbiliae, <unclear/>Licinius a et i et Lucretius crebro
          et noster Maro aulai, pictai.
        </p>
            </div>
            <div type="cap" n="267">
               <p>
          Item duae iuncturae sunt cum sociamus syllabas propter pedem uel uersum, ut duae in una repente depereant, ut
          in synaliphe, uel cum litterae exeluduntur e uerbo, ut in ecthlipsi.
        </p>
            </div>
            <div type="cap" n="268">
               <p>
          Hactenus de iuncturis; nunc de fastigio uideamus, qui locus apud Graecos <foreign xml:lang="grc">περὶ προσῳδιῶν</foreign>, appellatur. Hic
          in tria discernitur: una quaeque enim syllaba aut grauis est aut acuta aut circumflexa; et ut nulla uox sine
          uocali est, ita sine accentu nulla. Et est accentus, ut quidam putauerunt, anima uocis et seminarium musices,
          quod omnis modulatio ex fastigiis uocum grauitateque componitur, ideoque accentus quasi adcantus dictus est.
        </p>
            </div>
            <div type="cap" n="269"> 
               <p>
          Omnis igitur uox Latina simplex siue composita habet unum sonum aut acutum aut circumflexum duos autem acutos aut inflexos
          habere numquam potest, graues uero saepe. Acutum habet in prima syllaba, si dicas Caelius, in secunda Sallustius, in tertia
          Curiatius; inflexum item in prima, si dicas caelum; syllaba autem paenultima numquam acuitur natura ipsa, sed praecedens eius,
          id est ab ultima tertia, siue breuis siue longa sit, ut Cicero, Caelius. Flexus autem sonus in ea tantummodo syllaba
          consistit, quae praecedit ultimam, nec aliter quam ut ipsa natura longa sit et ultima tamen breuis, ut Galenus. At si longa,
          aut si paenultima positione longa, licet ultima breuis, acutus tamen sonus fiet, Galeni, Camille. Inflexi proprium hoc est,
          ut nisi longis natura syllabis non adhaereat, acutus autem et in longis et in breuibus inuenitur. Omnis autem uox aut acutum
          aut circumflexum sonum habeat necesse est, etiam si monosyllaba sit; monosyllabae autem graui carent. Omnis uox monosyllaba,
          cum aliquid significat, siue breuis est siue positione longa, acuetur, ut dicimus far, ars; si autem natura longa, flectetur,
          ut lux, mos. Disyllabae uero priorem acuunt, uel cum breuis est utraque, ut citus, uel cum positione longa est utraque, ut
          sollers, uel alterutra, positione longa, ut <supplied>contus</supplied>, cohors. Si uero prior syllaba natura longa est et sequens breuis,
            flectetur prior, ut luna; si posterior longa erit positione uel natura, prior acuetur, ut codex, dotte. Nulla enim <del>longa</del>
            inuenietur grauis in disyllabo prior. In trisyllabis si media breuis fuerit, quam paene ultimam dicimus, non dubie graui 
            accentu pronuntiatur, ac statim prima eius, hoc est teria ab ultima, acuetur, ut in Catulo; si uero eadem longa est,
            interest quemadmodum sit longa. Si enim natura longa est breuisque ultima, media flectetur, ut Cethegus, Mancinus; 
            si uero media longa erit natura et extrema longa, inedia acuetur, ut Catoni, Ciceroni, uel si positione longa erit
            media, acuta durabit, qualiscumque nouissima fuerit, ut Catullus Catullo, Metellus Metello.
          </p>
            </div>
            <div type="cap" n="270"> 
               <p>
          Pronomina autem quae duplici modo declinantur, id est aut corripiunt aut producunt mediam syllabam in genetiuo casu 
          <unclear/>acuunt, ipsius, illius. Horum si secundae breues fiant, primae acutae erunt, ut ípsius, íllius. Si uero longae erunt 
          mediae, primae graues, secundae inflexae erunt, ut óccidit sol et occídit hominem. Ergo primae acutae sunt, cum mediae
          breues; cum uero mediae <supplied>
                     <gap/>
                  </supplied> uel inflexae acutae, cum longae ultimae; ut tenebrae, latebrae, manipli.
          </p>
            </div>
            <div type="cap" n="271">
               <p>
          Haec a superioribus, quae sunt talia ut Catullus, Sallustius, hoc differunt, quod illa consonantes diseretas habent,
          haec, quamuis et ipsa paene ultimam positione habent longam, nullam tamen in secunda syllaba ex consonantibus sibi
          retinent, sed in tertia sunt duae. Ideoque factum est, ut media haec nomina ténebras et látebras acuto accentu prima
          syllaba proferret, at manipolos et fenéstras paene ultima syllaba acuta diceretur; quod quidam illud genus syllabae
          paene ultimae omnino breue putauerunt, quia non terminaretur consonanti quidam <supplied>longum</supplied>, quia, licet non terminaretur
            consonanti, proxima syllaba a duabus inciperet consonantibus, et quod natura litterarum l et r, quae mollis est, nunc
            longam, nunc breuem syllabam efficiat. Nulla autem uox Romana duarum uel plurium syllabarum acuto sono terminatur, inflexum
            autem non alias postremum habet, nisi cuius posterior pars in syllabam natura longam excurrit, ut ergo et pone.
          </p>
            </div>
            <div type="cap" n="272">
               <p>
          Contextus orationis plerumque adimit aut mutat proprios sonos singulis uocibus. Adimit iis, quae referuntur ad aliquid 
          sequens, ut praepositionibus ante urbem; nam hic ante perdidit acutum sonum prioris syllabae; item post muros. Mutant
          accentus adiunctis uocibus que, ue, ne, cum tamen complexiua coniunctio est que, ue <del>cum</del> expletiua, ut Latiumque augescere
          uultis et stimuloue meum cor apud Accium in Pelopidis. Numquam migrabit acutus sonus de primis syllabis in postremas praeter
          particulas coniunctas, quarum hoc proprium est acuere partes extremas uocum, quibus adiunguntur.
              <milestone unit="par" n="1"/>Graeca nomina cum in Latinum uertuntur, nostra regula pronuntiantur, nisi manent Graeca. Olympus igitur
              et Caucasus si ut Latina proferuntur, quam acuere uel flectere debeant, secundum rationem supra scriptam apparet.
              Sed si manent Graeca (et huic regulae in peregrinis uocibus accedimus) necesse est tamen in obliquis casibus acutos
              sonos in mediis syllabis seruent,quoniam apud Graecos quoque non allo accentu haec enuntiari audimus.
        </p>
            </div>
            <div type="cap" n="273">
               <p>
          Acutus accentus notatur uirgula a sinistra parte in dexteram ascendente, grauis autem a sinistra parte ad dexteram descendens,
          inflexi signum est sigma super ipsas litteras deuexum. Accentus partim fastigia uocamus, quod litterarum capitibus apponantur,
          partim cacumina, tonos uel sonos, Graeci prosodias. Sciendum etiam uni uocabulo accidere omnes tres accentus posse, ut est
          Argiletum.
        </p>
            </div>
            <div type="cap" n="274">
               <p>
          Memoratum arbitror competenter, quae sint et quemadmodum uertantur fastigia syllabarum; nunc earum longitudines 
          intimabo. Vnaquaeque enim syllaba aut breuis est aut longa aut communis. Breuis est, cum uocalis corripitur ac nullis
          consonantibus adiuuatur, aut cum correpta forma uel littera terminatur.
        </p>
            </div>
            <div type="cap" n="275">
               <p>
          Longa autem duobus modis efficitur, natura et positione: natura, cum uocalis producitur, aut cum syllaba circumflexum accentum
          tenet, uel acutum in paene ultima, aut cum monosyllaba unaquaeque uocalis est, aut cum dipthonga reperitur, uel cum prima
          syllaba sub alia forma cuiuscumque uerbi composita nec uocalem nec <unclear/>acumen mutat; positione, eum breuem uocalem aut duae
          consonantes secuntur, siue in eadem syllaba siue seguente siue per ambas diuisae aut aut alterutra duplex una.
        </p>
            </div>
            <div type="cap" n="276">
               <p>
          Duplices autem sunt x et z; aliquando i et c fieri possunt, ut si i inter uoeales sit, ut aio, Troia; item c ut hoc erat,
          alma parens. Hae autem consonantum uel duplicium, quae breues adiuuant, formae tunc possunt, si in eodem sermone claudantur
          ceterum proximi sermonis consonantes nil adiuuant praecedentem, licet Uergilius refragetur, dicens arma uirumque cano Troiae,
          et item fontesque fluuiosque uoco.
        </p>
            </div>
            <div type="cap" n="277">
               <p>
          Dipthongae autem sunt ae oe eu au ei; absque his <del>syllabis</del> nulla dipthongos memoratur.
        </p>
            </div>
            <div type="cap" n="278">
               <p>
          Communium autem syllabarum modi sunt octo. Nam primus est, cum correptam uocalem sequitur subiecta eonsonantibus liquida;
          est enim longa, ut uasto Cyclopis in antro, breuis, ut uastosque ab rupe Cyclopas. Secundus modus, cum correpta uocalis
          in unam desinit consonantem seguente h; est enim longa, ut terga fatigamus hasta, breuis, quisquis honos tumuli. Tertius,
          cum correptam uocalem duae consonantes secuntur, quarum s prima littera sit; est enim longa, unde spissa coma, breuis,
          ponite spes sibi quisque. Quartus locus, cum breuis syllabapartem terminat orationis; est enim longa in commate, ut
          est nam tibi, Thymbre, caput Euandrius, breuis, hoc caput, o ciues. Item alter locus ex dipthonga fit Communis: longa,
          ut Musae Aonides, breuis, insulae Ionio in magno. Cum uocalis enim sequitur, potest dipthonga breuis fieri, ut sudibusue
          praeustis. Alius locus, cum longam uocalem alia uocalis sequitur; est enim longa o ego infelix, quem fugis, breuis sub
          Ilio alto. Alius locus, cum pronomen c littera terminatur uocali sequente; est enim longa hoc erat alma parens, breuis
          solus hic inflexit sensus. Alius locus, cum correptam uocalem subsequitur z; est enim longa Mezenti ducis exuuias, breuis
          nemorosa Zacynthos. 
          <milestone unit="par" n="1"/>Dicta natura in tribus generibus syllabarum superest ut finales dicantur, in quibus artis auctoritas et
              canonica forma consistit. Ac prius de nomine retractandum.
        </p>
            </div>
            <div type="cap" n="279"> 
               <p>
          Nominatiuus casus singularis a littera terminatus breuis est, ut Catilina, Iulia, e littera finitus
          in <supplied>Latinis breuis est, ut sedile, in</supplied> Graecis longus est, ut Euterpe, i autem terminatus longus est, ut frugi,
            o finitus breuis est in Latinis, ut Cato, <supplied>in Graecis longus est, licet auctoritas uariet; quippe Uergilius
              posuit et te, magne Cato</supplied>; u terminatus breuis est, ut cornu. Al finitus breuis est, ut tribunal, el breuis, ut mel,
              il breuis, ut uigil, excepto uno Etrusco Tanaquil, ol longus est, ut sol, ul breuis, ut consul. M terminatus breuis
              est, ut tectum, licet huius raro occurrat exemplum, quia inter uocales m deprehensum uelut mytacismi asperitate
              subtrahitur. N finitus producitur, ut Titan; en in neutris breuis est, ut carmen, in aliis generibus longus,
              ut lien, Siren; on terminatus longus est, ut Memnon. Ar terminatus in monosyllabis tantum longus, ut Nar, far; 
              er finitus in Latinis breuis est, ut puer, excepto uno monosyllabo uer, in Graecis producitur, ut aer; ir
              terminatus corripitur, ut uir; or terminatus breuis est, ut auctor; ur terminatus corripitur, ut mur-mur, 
              excepto uno monosyllabo <del>ut</del> fur. As finitus in Latinis nominibus producitur, ut facultas, paupertas; in
              Graeeis tunc tantum breuis est, cum genetiuus dos fuerit terminatus, ut Arcas Arcados. Es terminatus in 
              Graecis nominibus longus est, ut Anchise s; in Latinis, si quintae declinationis fuerit, producitur,
              ut dies; si tertiae, tunc longus est, cum geneatiuus singularis non crescit syllaba, ut labes <supplied>labis</supplied>,
          uel <supplied>cum</supplied> crescens
                e productam ante ultimam syllabam retinet, ut quies quietis; nam si eam in i mutauerit, ut miles militis,
                aut corripuerit, ut seges segetis, corripitur exceptis his Ceres pes atque his similibus. Is finitus breuis
                est, ut agilis <supplied>exceptis tribus monosyllabis glis uis lis</supplied>. os terminatus tunc est in Latinis breuis, cum 
                  genetiuus ante ultimam syllabam non habet naturaliter longam, ut os ossis, in Graecis tunc corripitur,
                  cum genetiuus dipthongo terminatur, ut Delos <foreign xml:lang="grc">τοῦ Δήλου</foreign>. Vs finitus breuis est, ut doctus, sed longus
                  fit si genetiuus syllaba creuerit et ante ultimam <del>i aut</del> u productam habuerit, ut uirtus, et in uno
                  inflexibili <del>ut</del> pus. T terminatus corripitur, ut caput. C finitus duo nomina tantum facit, ut allec,
                  quod producitur, et lac, de cuius declinatione dubitatur.
                </p>
            </div>
            <div type="cap" n="280"> 
               <p>
          Genetiuus singularis tunc producitur, cum aut nominatiuo similis est, ut senatus, aut dipthongam habet, ut Iuliae, 
          aut i terminatur, ut docti ; in ceteris corripitur. Datiuus singularis <supplied>in Latinis</supplied> producitur, ut Pompeio, in Graecis
            corripitur si i littera finiatur, ut Palladi. Accusatiuus singularis in Graeeis tunc tantum corripitur, cum a uel
            on terminatur, ut Thesea, Delon; in Latinis uero breuis est, ut doctum. Vocatiuus singularis a littera, terminatus
            in Latinis omnibus uel in Graecis femininis corripitur, ut tabula, Musa; in masculinis longus est, ut Aenea.
            E terminatus in Latinis breuis est, ut docte; in Graecis producitur, ut Tydide, exceptis his quae nominatiuus
            Graecus os terminat, ut Phoebos Phoebe. I terminatus in Latinis longus est, ut Mercuri; in Graecis corripitur,
            ut Nai. O terminatus in Latinis breuis est, ut, Cato, licet Uergilius contra sentiat; in Graecis producitur, ut Dido.
            V terminatus corripitur, ut cornu; in consonantes uero desinens nominatiui sequitur regulam, exceptis Graecis nominibus,
            quae saepe mutantur uarietate linguarum, ut Diomedes. Ablatiuus singularis semper producitur absque cum e terminatur,
            in his dumtaxat nominibus, quae tertiae fuerint declinationis, ut a pariete.
          </p>
            </div>
            <div type="cap" n="281">
               <p>
          Nominatiuus et uocatiuus plurales in masculino et feminino genere producuntur, ut fluctus, terrae; in neutris breues 
          sunt, ut fata, in Graecis uero, cum s uel a terminati fuerint, ut rhetores, poemata, in aliis uero longi sunt, ut Musae.
          Genetiuus pluralis breuis est, ut doctorum, in Graecis longus, sed Graeca declinatione, ut Philaenon. Datiuus pluralis et
          ablatiuus, si is fuerint terminati, producuntur, ut doctis; si bus, corripiuntur, ut hominibus, at si Graeca sit declinatio,
          in terminatus datiuus corripitur, ut Arcasin; alias longus est. Accusatiuus pluralis in nominibus masculinis uel femininis
          producitur, ut doctos, Iulias; in neutris corripitur, ut moenia. In Graecis uero, si as fuerit terminatus et ueniat a
          genetiuo os finito, corripitur, ut Arcadas; alias producitur, ut Musas.
        </p>
            </div>
            <div type="cap" n="282">
               <p>
          In omnibus pronominibus singularis nominatiuus correptus inuenitur, exceptis duobus monosyllabis tu et qui. Genetiuus
          singularis i uel ae prolatus longus est, ut mei meae, alias breuis, ut illius. Datiuus singularis semper productus est,
          ut nostro, exceptis mihi,tibi, sibi, quae indifferenter accipiuntur. Accusatiuus singularis corripitur, ut illum,
          exceptis me, te, se. Vocatiuus singularis a nominatiuo suo non dissentit. Ablatiuus singularis longus est, ut ab illo.
          Nominatiuus et accusatiuus plurales tunc tantum corripiuntur, cum a fuerint terminati, ut nostra. Genetiuus pluralis
          numquam producitur, ut illorum. Datiuus et ablatiuus plurales is terminati producuntur, bus finiti corripiuntur.
        </p>
            </div>
            <div type="cap" n="283">
               <p>
          In omnibus uerbis, modis, temporibus, numeris, personis, coniugationibus haec uniformis est ratio: quaecumque persona
          a fuerit terminata producitur, ut canta. E finita breuis est, ut lege, nisi a secunda coniugatione ueniat, ut doce; tunc
          enim longa est. I terminata persona semper producitur, ut nutri. Oquae finitur correpta est, ut audio, licet auctoritas
          et in his discrepet; nam primae coniugationis primam personam Vergilius longam facit, ut canto quae solitus et terra,
          tibi mando. Tamen monosyllaba etiam producenda sunt, ut do, sto, flo. Vterminata persona producitur <supplied>
                     <gap/>
                  </supplied>.
          Am quae finitur
            breuis est, ut legebam. Or finita corripitur, ut legor. S littera terminata uerba producuntur, si piene ultima littera 
            a uel e fuerit, ut amas, doces, excepto monosyllabo es et his quae ex eo fiunt, ut ades; si uero i ante s habuerit,
            corripitur, ut legis, legitis, excepta secunda persona indicatiui modi temporis praesentis numeri singularis a tertia
            coniugatione producta, ut nutris, audis, et a uerbo uolo uis; si uero u ante s habuerit, correpta erit, ut nutrimus.
            T littera terminata correpta sunt, ut legit. C finita producuntur, ut produc. Participia licet per casus flectantur,
            a nominibus omni tamen catione dissentiunt.
          </p>
            </div>
            <div type="cap" n="284">
               <p>
          Aduerbia monosyllaba, ut huc, uel quae ex his fiunt, ut illuc, omnia producuntur, exceptis bis et ter; quae uero a
          finiuntur, longa sunt, ut una; quae in e desinunt, producuntur, ut docte, pulchre, exceptis quae aut non comparantur,
          ut rite, aut in comparatione deficiunt, ut bene <supplied>
                     <gap/>
                  </supplied> impune; quae i finiuntur, longa sunt, ut heri, praeter ibi et
          ubi et quae componuntur ex ipsis; ut sicubi, item quasi ; quae o finiuntur a se uenientia, breuia sunt <supplied>
                     <gap/>
                  </supplied>, ab 
              aliis ducta producuntur, ut falso, licet auctoritas uariet; quae u finiuntur, longa sunt, ut noctu. Quae l terminantur,
              corripi debent, ut semel; quae m n r finiuntur, breuia sunt, ut cursim, forsan, fortiter; quae s terminantur,
              tunc tantum producta sunt, cum ante eam a habuerint, <supplied>ut alias;</supplied> quae c finiuntur, producta sunt, ut illuc.
              </p>
            </div>
            <div type="cap" n="285">
               <p>
          Ominium  participiorum temporis futuri nominatiuus singularis breuis est, ut lecturus genetiuus et datiuus singularis
          producitur, ut lecturi lecturo, excepto praesentis temporis participio, quod genetiuum corripit, ut amantis. Accusatiuum
          et uocatiuum breues esse constat, ut lecturum, lecture; ablatiuus singularis tantum corripitur, ut amante, legente.
          Nominatiuus et accusatiuus plurales in masculini uel feminini generis participiis producuntur, ut lecturi, lecturos,
          lecturae, lecturas; in neutris corripiuntur, ut lectura. Genetiuus pluralis breuis est, ut lecturorum. Datiuus et ablatiuus
          plurales is terminati producti sunt, bus finiti breuiantur.
        </p>
            </div>
            <div type="cap" n="286">
               <p>
          Copulatiuae ut disiunctiuae et expletiuae coniunctiones breues sunt, nisi positio fecerit longas. De causalibus uero
          et rationalibus, quae a terminatur, exceptis ita et quia, productae sunt, ut propterea, interea; quae i terminantur,
          excepta una nisi, producuntur, ut si; quae in n desinunt, si ante eam i habuerint, producuntur, ut sin alias breues sunt.
          Ceteras uero omnes correptas esse constat.
        </p>
            </div>
            <div type="cap" n="287">
               <p>
          Praepositiones quae in a exeunt solae productione laetantur, ut contra, extra et una monosyllaba a. Ablatiuae praepositiones
          omnes corripiuntur exceptis monosyllabis, quae uel ex uocalibus constant uel uocalibus terminantur, ut e et de. 
          Vtriusque casus praepositiones correptas esse non dubium est.
        </p>
            </div>
            <div type="cap" n="288">
               <p> 
          Interiectiones longae sunt, si monosyllabae fuerint, ut heus; si uero disyllabae uel trisyllabae erunt, quoniam
          speciem retinent partium orationis, exemplo earum, quarum similes erunt, iudicandae sunt, ut papae. Haec ita, ut
          dixi, per omnes partes orationis in ultimis syllabis obseruanda sunt, exceptis positione longis et dipthongis.
        </p>
            </div>
            <div type="cap" n="289"> 
               <lg>
                  <l> Expleta cursim,syllabarum pagina est;</l>
                  <l>iuganda demum uerba. Nam probabilis</l>
                  <l> hic ordo rebus, quique disgregabitur</l>
                  <l>in bina demum. Prima nam proportio</l>
                  <l> dicenda, Grai analogiam quam uocant,</l>
                  <l> ac mox repulsa quae nouantur regula</l>
                  <l> uulgoque docti quae anomala nominant,</l>
                  <l> bis quarta fandi quis paratur portio</l>
                  <l>uel uulneratur ductus oris integer,</l>
                  <l>quantumque solo inditum libellulo</l>
                  <l> potest probare serium fastidium.</l>
               </lg>
            </div>
            <div type="cap" n="290">
               <p>
          Analogia est igitur, quae latine proportio dicitur, obseruatio similium inter se loquelarum. Nam primum omnia nomina
          Latina duodecim litteris terminantur: uocalibus quinque et semiuocalibus sex atque una muta t, ut caput. A igitur uocalium 
          prima terminat masculina, ut Catilina, Iugurtha, feminina ut <supplied>Musa, communia ut</supplied> aduena, feminina etiam Graeca
            ut Helena, Andromacha, pronomina quoque, ut altera, sola, illa. Quibus si detrahas a et ius addas, genetiuum
            singularem feceris, ut dicimus alterius, solius , illius; si uero i, datiuum, ut alteri, soli, illi. Illa uero
            quae sunt Graeca neutra, ut poema, toreuma, tres casus in utroque numero similes habent; in genetiuo singolari
            tis assumunt, in datiuo s amittunt et in e correptam ablatiuum finiunt, atque in plurali datiuo et ablatiuo 
            genetiui singularis formam seruant, licet et bus possint assumere.
          </p>
            </div>
            <div type="cap" n="291"> 
               <p>
          E correpta nomina terminata, quae Latina sunt, neutra sunt, ut monile, sedile. Haec praeter casus, quos similes habent,
          datiuum cura ablatiuo confundunt, ut huic et ab hoc monili, sedili; quoniam ablatiuus, si in e exierit, quattuor casus
          similes faciet, quod neutrorum nominum declinatio non admittit. Nam quae e producta in nominatiuo finiuntur, 
          Graeca sunt generis feminini, ut Agaue, Autonoe, <supplied>et</supplied> Graecorum more sunt declinanda, ut nominatiuus, datiuus,
            uocatiuus et ablatiuus pares sint, genetiuus s, accusatiuus n finiantur. Quae autem nomina e in a conuertunt,
            ut Andromache, Andromacha, sic declinantur ut Latina in a exeuntia. I littera terminata Latina nomina totius generis 
            sunt ac monoptota, ut frugi, nihili. Gummi autem et sinapi peregrina sunt neutri generis et tantum numeri singularis,
            sed casus eodem modo deeurrunt excepto genetiuo, qui s recipit, ut sinapis, gummis, quamuis recte dicatur haec gummis.
        </p>
            </div>
            <div type="cap" n="292">
               <p>
          O littera nullum nomen in neutro fint; nam aut masculina sunt, ut Cicero, aut feminina, ut Iuno, hirundo,
          aut utrique generi communia, ut homo. Quorum declinationes in duas species exeunt; nam aut o litteram in obliquis
          casibus retinent, ut unio, unionis, aut in i conuertunt, ut cupido, crepido, cupidinis, crepidinis. Vtraque autem 
          syllaba crescunt in obliquis casibus praeter uocatiuum singularem. Caro autem praeter hanc analogiam ut declinetur,
          consuetudo obtinuit, item Anio, quae in sua declinatione unica sunt et sine exemplis similium declinantur; faciunt
          enim huius carnis, Anienis. Duo et ambo, cum sint semper pluralia, non sunt adnumeranda his, quae supra dixi sua enim
          consuetudine declinantur. Graeca nomina, quae o littera finiuntur, ea, quae a prima positione in nostram formam transierunt,
          ut leo, draco, sic declinantur ut Cicero, Milo; ea uero, quae primam sui positionem integram seruant, ut Io, Ino, Graeco
          more declinantur, ut faciant in genetiuo Ius, Inus, accusatiuo Iun, Inun, et ceteris easibus similiter, quamquam consuetudo
          hanc Io dicat. Turbo, si nomen est proprium, ut Cicero declinatur; si autem uim uenti significes aut puerilis ludi
          instrumentum, ut cupido declinatur.
        </p>
            </div>
            <div type="cap" n="293">
               <p>
          U littera tantum neutra finiuntur, ut cornu, ueru, quod in plurali facit uerua. Apud ueteres etiam specua dicebantur.
          Horum nominum plurales declinationes carent dubitatione; nam tres casus, ut in omnibus neutris, similes sunt, item datiuus
          et ablatiuus in bus syllabam exeunt, genetiuus <del>et</del> ablatiuo singulari um syllabam iungit. Quaeritur autem de genetiuo
          singulari, quem alii in us, alii in i litteram egerunt, necnon <supplied>de</supplied> datiuo, quem alii in i agunt, ut genui, cornui; qui
          ueteres secuti, ablatiuo similem faciunt, huic genu, cornu, quoniam pluraliter genubus et cornubus <supplied>dicimus</supplied>, amissaque
              ultima syllaba relinquitur datiuus singularis, sicut fit in ciuibus et suauibus. Et quod modo genibus et cornibus 
              dicimus, i littera in locum u litterae transiit, sicut, optimum et maximum item dicimus, cum optumus et maxumus diceretur.
              Sunt aliqui, qui genetiuo casu genuis et cornuis dicant; sed non debet genetiuus plures habere syllabas quam datiuus
              et ablatiuus. Quamuis ergo dissimilia sint senatus et exercitus, tamen sic genus et cornus genetiuo dicendum est,
              quemadmodum senatus et exercitus. Praeterea quaecumque nomina uel participia genetiuo singulati in is exeunt,
              datiuo plurali syllaba crescunt, ut Catonis, Catonibus; secundum quam rationem si esset genuis, cornuis,
              genuibus fecisset, ut syllaba cresceret.
            </p>
            </div>
            <div type="cap" n="294"> 
               <p>
          L littera nomina finita duplicem formam habent. Prima, est, in qua masculina sunt, ut Hannibal, Hasdrubal, neque alia
          fere propria quam Punica, excepto Solis nomine; item feminina, ut Tanaquil nomen Etruscum, et communia, ut uigil, pugil;
          quae omnia easdem declinationes habent. Altera species neutrorum, ut mel, fel; quae hoc differunt a superiore declinatione,
          quod monosyllaba sunt et l litteram per obliquos casus geminant. Nam <del>de</del> proconsule in nominatiuo qui e littera finiunt,
          naturam pro praepositionis intuentes (pro quippe ablatiuo tantum praefertur), non respiciunt, cum proconsul dicitur,
          non duabus uocibus, sed composito nomine dici, ut procurator, propugnator, nec quicquam obesse exemplo, quod haec nomina
          possunt uerba ex se facere, ut procuro, propugno, nam praepositio perit. <supplied>Proconsul</supplied> proconsulo autem non facit,
            licet <supplied>consul</supplied> consulo faciat. Tamen si proconsule dicatur in casu nominatiuo, monoptoton erit sed propter
              consuetudinem proconsul dicatur, ut declinari possit, quemadmodum illa, quae l littera terminantur, ut uigil,
              mugil, pugil, quoniam in plurali genetiuo mugilum dicimus et pugilum; nam si mugilis esset nominatiuus ut agilis,
              mugilium faceret ut agilium.
            </p>
            </div>
            <div type="cap" n="295"> 
               <p>
          M littera etiam neutra finiuntur, ut telum, scamnum. Sed hoc animaduertamus, quoniam, quae nominatiuo i ante ultimam 
          syllabam habent, genetiuo singulari, item datiuo et ablatiuo pluralibus, eandem geminare debent, ut lilium, folium,
          quoniam genetiuus aut pares syllabas nominatiuo habet, ut scamnum, scamni, aut plures, ut caput, capitis, pauciores
          numquam. Praeterea datiuus o littera, finitus in i eam conuertit, ut scamno, scamni; sed consuetudo et auctoritas
          ueterum ingeni et consili et imperi per tres syllabas maluit dicere. Vasum, an uas dici debeat quaeritur, quoniam
          quaecumque neutra non m littera nominatiuo finiuntur, si pluralem recipiant, datiuo et ablatiuo in bus cadunt. 
          Itaque monile monilibus, genu genibus, pecus pecoribus, nomen nominibus, marmor marmoribus; secundum quae uas
          uasibus facere debuit et in genetiuo horum uasum, quoniam quaecumque neutra singularia ablatiuo e littera,
          finiuntur, genetiuum pluralem totidem syllabarum habent quot ablatiuum singularem, ut a nemore nemorum, capite
          capitum; sed hoc nomen per anomaliam declinatur, et erit singulari nominatiuo uas, genetiuo uasis, datiuo uasi,
          ablatiuo a uasi; plurali autem numero sic declinabitur ut scamna. Lucretius tamen genetiuo uasi, ut rarique facit
          lateramina uasi.
        </p>
            </div>
            <div type="cap" n="296"> 
               <p>
          N littera terminantur masculina, ut flamen, pecten; communia duobus generibus, ut tibicen, fidicen, quod frequentissimi
          auctores non probant, nam et tibicinam et fidicinam dicunt; item neutra, ut omen, flumen, quae omnia manifesta declinatione
          uno modo declinantur. Gluten quoque his simile est, licei Sallustius glutinum dixerit. Item femina quasi similia uidentur.
          Altera species est generis masculini, quae e litteram ante extremam n seruat, ut lien, rien, quae tamen ipsa quoque in
          ceteris ut superiora declinantur. Nam <unclear>reoreo</unclear> singularis nominatiuus, nec ullus alius ablatiuo excepto in usu est. Graeca,
          quae n finiuntur, praecedentes habent litteras a e i o, ut Alcman, Cephen, delphin, Phaethon, ex quibus quae an en in
          terminantur, exemplo superiorum declinantur, ut fulmen, numen, fidicen, quae uero on finiuntur, si producta o ut Graeca 
          declinantur, ut Cleon, eandem litteram et apud nos producunt, ut Cicero, Scipio. Ea autem, quae ex productione nominatiui
          casus corripiuntur in reliquis figurationibus, ut Amphion, <unclear/>Creon, Agamemnon, amittunt apud nos n litteram in nominatiuo,
          et comparabuntur his Latinis, quae conuersis casibus correpta efferuntur, ut uirgo, turbo. Quae apud Graecos recipiunt t 
          litteram, apud nos quoque eandem habebunt, ut Phaethon, Phaethontos.
        </p>
            </div>
            <div type="cap" n="297">
               <p>
          R littera praecedente a terminatorum, ut Caesar, lar, far, par, impar, una forma est, nisi quod neutrum 
          in reliquis casibus r litteram geminat, ut far, farris. Poetarum uero licentia haec nomina pluraliter dixit,
          cum omnia, nomina, quae pondere aut mensura aestimamus, pluralem numerum non admittunt, ut aurum, plumbum,
          triticum, oleum. <supplied>
                     <gap/>
                  </supplied> Errant ergo qui parium dicunt, quoniam haec in plurali triptota sunt, ut hi Caesares, hos Caesares,
            o Caesares; nec potest accusatiuus i habere ante s, si genetiuus ante u r habeat. Uidentur tamen qui parium dicunt
            nominatiuum pluralem generis neutri intueri et, quoniam paria dicuntur ut suauia, facere parium ut suauium.
          </p>
            </div>
            <div type="cap" n="298">
               <p>
          R littera praecedente e terminatorum species sunt sex: prima, quae genetiuo casu nullum incrementum admittit et in
          i litteram terminatur, ut aper, niger, macer, apri, nigri, macri. Secunda, ut tener, lacer, puer, teneri, laceri, pueri.
          Tertia, ut imber, uter, quae a superioribus hoc differt, quod haec in genetiuo s litteram accipit et datiuo i finitur
          et non crescit ut secunda species et in genetiuo plurali ium litteris finitur. Quarta, ut mater, pater, frater, quae
          datiuis pluralibus non ut prima species apris, sed fratribus facit, nec <supplied>ut</supplied> secunda syllaba crescit et in genetiuo
            plurali una syllabam habet; dicimus enim patrum, fratrum, non ut tertia utrium, imbrium. Praeterea tres casus similiter
            habet : hi patres, hos patres, o patres, cum imber et uter hos imbris et utris faciat. Quinta species est ut passer,
            anser, later, mulier, quae a secunda specie hoc differunt, quod illa cum incremento syllabae i littera finiuntur, ut
            gener, generi, haec in s exeunt, ut passer, passeris, et in ceteris discrepant. Piper namque et cicer neutra in quinta
            specie habentur; nam ut passer ita declinantur in numero singolari, quem numquam egrediuntur. Sexta species, ut neuter,
            uter; neutrius enim et utrius facit, et declinantur ut cetera pronomina, quae in ius litteras genetiuos et in i datiuos
            agunt; praeterea eos genetiuos et datiuos communes habent cum reliquis generibus, id est feminino neutroque. R littera
            praecedente i una tantum species est uir. 
            <milestone unit="par" n="1"/>R littera, praecedente o terminatorum species sunt duae: alia,quae per obliquos
            casus producuntur, ut sopor soporis, color coloris; alia corripiuntur, ut arbor arboris, sed uno modo cleclinantur.
            Castoris et Hectoris genetiuos ueteres produxerunt, sed nos corripimus, quoniam Graeci horum nominum genetiuos corripiunt.
            R littera praecedente u terminatorurn species sunt duae: prima, ut satur, quae genetiuo i finitur, ut saturi; secunda, 
            quorum genetiuus in is litteras uenit, ut sulphur sulphuris, augur auguris. Neutra autem, quae ur litteris finiuntur,
            alia retinent u litteram, ut sulphur sulphuris, alia immutant, ut ebur eboris.
        </p>
            </div>
            <div type="cap" n="299"> 
               <p>
          S littera finitorum nominum formae sunt octo ; nam aut a littera praeponitur, ut Maecenas, ciuitas, aut e, ut uerres,
          moles, aut i, ut panis, aut o, ut custos, nepos, alias u, ut uetus, Ligus, alias r, ut iners, alias n, ut serpens, alias
          p, ut praeceps. S autem littera praecedente a species sunt duae: prima, ut Maecenas, Laenas, secunda, ut nostras, Priuernas;
          quae a superioribus hoc differunt, quod communia sunt omnibus generibus et assumere debent i litteram in genetiuo plurali,
          quae neutralibus in plurali nominatiuo, accusatiuo, uocatiuo familiaris est. Igitur nostratium, Priuernatium dicimus, quia
          sunt haec nostratia, Priuernatia, sed et praegnatium et optimatium dicimus, quia accusatiuus pluralis i litteram habet,
          ut hos et has optimatis et has praegnatis , quamuis ueteres praegnatum et optimatum dixerunt: praegnas autem feminini et 
          neutri generis est. As et mas, cum sint monosyllaba, analogia non tenentur, sed propria quadam declinatione assis et maris
          faciunt et in plurali assium et marium. Fas et nefas aptota sunt.
        </p>
            </div>
            <div type="cap" n="300"> 
               <p>
          Graeca nomina,quae apud nos in as exeunt, tres species habent. Prima est. Ut Olympias, Pythias, nam Olympiadis
          et Pythiadis facit; secunda, ut Pallas, Thoas, Atlas, nam Pallantis, Thoantis, Atlantis facit; tertia, ut Aeneas,
          Pythagoras, Lichas, nam Aeneae, Pythagorae, Lichae <supplied>facit</supplied>, quomodo nostra ratione nomina quae genetiuo in ae, exeunt,
            nominatiuo <supplied>in</supplied> a, ut Catilinae Catilina. Sed haec Graeca sunt; ideo in nominatiuo s litteram retinent. Quaedam tamen
              perdunt s litteram in nominatiuo, ut Nicia, Mela; ergo in his nominatiuis consuetudo seruanda est.
            </p>
            </div>
            <div type="cap" n="301">
               <p>
          S littera praecedente e terminatorum species sunt quinque: prima, quorum nominatiuus et accusatiuus et uocatiuus plurales 
          similes sunt, genetiuus pluralis in um exit, ut Hercules, proles, Herculum, prolum. Secunda species est, quae a
          superiore hoc differt, quod genetiuum pluralem in ium compellit, accusatiuum in is, ut nubes, rupes, cautes, in
          qua forma masculina non habentur. Tertia,quae etiamsi aliquam inter se habent differentiam in declinatione,
          tamen, quoniam incremento syllabarum pares sunt in obliquis casibus, in unam speciem rediguntur, ut Ceres, bipes,
          merces; masculini autem exempla non sunt nisi Graeca, ut Chremes, Laches. Quarta species hoc differt a praecedente,
          quod per obliquos casus e in i compellit, cum superior e litteram seruat, uidelicet quoniam in nominatiuo non ut
          superiora e producunt, sed contrahunt, ut hospes, antistes, ales, comes. Quinta species a superiore hoc differt, 
          quod genetiuo aucta syllaba i littera finitur, qui etiam datiuus habebitur, accusatiuo in em exit, ablatiuo in e
          produetam, cui adiecta rum syllaba genetiuum pluralem facit. Cuius numeri nominatiuum cum prima positione et uocatiuo
          singulari confundit, datiuum et ablatiuum bus syllaba finit, ut facies, dies, spes, acies. Sed consuetudo rei et spei corripuit.
          Fortasse quod monosyllaba sunt.
        </p>
            </div>
            <div type="cap" n="302">
               <p>
          S littera praecurrente i terminatorum alia crescit per obliquos casus, alia intra modum positionis continetur, dumtaxat
          in numero singulari. Eorum igitur, quae non crescunt, species sunt duae: prima generis masculini, ut scrobis, mensis,
          licet Lucanus exiguam scrobem dixerit, feminini <supplied>
                     <gap/>
                  </supplied> et communis, ut canis , iuuenis, quorum declinatio liquet.
            Secunda species hoc a superiore differt, quod ablatiuum in i litteram finit, accusatiuum in im, ut duo sola maseulina
            Ligeris,Tiberis, feminina clauis, peluis, turris, sitis, tussis. Hanc rationem declinandi manifestam diminutio facit,
            quae i producta in omnibus istis pronuntiatur. Itaque quotiens dubitamus de nominis enuntiatione, diminutionem
            eius consulemus. Eorum, quae syllaba crescunt, species sunt duae, quarum altera corripit i litteram, in qua forma
            sunt masculina, sanguis, puluis, lapis, feminina, cuspis, cassis, in quibus nihil interest, quod alia in declinatione
            i conseruant, alia in e transeunt, item quod alia dis, alia ris syllaba in genetiuo finiuntur. Altera species i
            litteram produca in nominatiuo, ut glis, lis, Samnis, quam et in obliquis similiter conseruant, et in genetiuo plurali
            i ante um syllabamdicimus glirium, litium, Samnitium, non ut superiora lapidum, cuspidum, cassidum.
          </p>
            </div>
            <div type="cap" n="303">
               <p>
          S littera praecedente o terminatorum cum sit paruum discrimen, una species potest esse. Nam cum omnia in obliquis syllaba
          crescant, hoc differunt, quod quaedam in genetiuo s litteram in t, quaedam in d, quaedam in r conuertunt, ut nepos nepotis,
          custos custodis; monosyllaba masculina, ut flos floris, ros roris, item neutrum os oris. In ossibus autem nominatiuum
          consuetudo facit os contra rationem, quoniam in genetiuo r non habet; sed nec ossum potest dici, quoniam neutra,
          quae nominatiuo m terminantur, bus syllabam non admittunt numero plurali. Ergo in monosyllabo analogia non tenetur.
        </p>
            </div>
            <div type="cap" n="304"> 
               <p>
          S littera praecurrente u terminatorum species sunt sex. Prima genetiuus i simplici, uocatiuus e terminantur, ut Marcus,
          Sextus, genetiuus ut Marci, Sexti, uocatiuus ut Marce, Sexte. Secunda species a superiore hoc distat, quod genetiuo 
          i geminat et in uocatiuo i terminatur, ut Antonius, Iulius huius Antonii, Iulii facit et o Antoni, Iuli; in ceteris cura
          superiore consentiunt. Tertia species nominatiuum cum uocatiuo miscet et genetiuo easdem litteras producte conseruat,
          datiuo u et i, ablatiuo u, accusatiuo um terminantur, ut senatus, fluctus, exercitus, quae pluraliter nominatiuum cum
          accusatiuo et uocatiuo in us productum agunt, genetiuum in uum, datiuum et ablatiuum in bus syllabam. Quarta species
          incrementum syllabae per obliquos casus accipit, ita tamen, ut aliquam uarietatem inter se habeant. Quaedam enim u
          litteram retinent alias correptam, alias productam, ut Ligus Liguris, palus paludis, uirtus uirtutis. Quaedam eandem
          u litteram in e mutant, ut uetus ueteris, Venus Veneris, <supplied>quaedam in o, ut nemus nemoris,</supplied> quae tamen uno modo deelinantur.
            Laus et fraus cum sint monosyllaba et duas uocales habeant iunctas, in eadem specie habentur, quia similiter syllaba
            crescunt. Quinta species pronominum, quae us terminatur, ut unus, solus, totus, quae hoe modo declinantur: unus, unius,
            uni, unum, unus, ab uno, uni, unorum, unis, unos, uni, ab unis. Sexta in eus, ut hinnuleus, eculeus, et uocatiuo e
            littera geminata efferuntur, ut eculee, hinnulee; sed quidam malunt in eu, ut Tydeu, uocatiuo Graece dicere.
          </p>
            </div>
            <div type="cap" n="305">
               <p>
          S littera finita praecedente i neutra monoptota sunt, ut tressis, sexis. S littera praecedente u duae species sunt: prima,
          quae in i genetiuum agit et pluralem non habet, ut uulgus, pelagus (uirus Lucretius uiri dicit, quamquam rectius inflexum
          maneat) in secunda specie sunt, quae per obliquos casus crescunt et genetiuo singulari in ris litteras exeunt, ut genus,
          nemus, ex quibus quaedam u in e mutant, ut olus oleris, ulcus ulceris, quaedam in o, ut nemus nemoris, pecus pecoris. In
          dubitationem ueniunt fenus et stercus, in e an in o mutent, quoniam, quae in nus syllabam finiunt, u in e mutant, ut
          uulnus, genus, funus, et feneratus dicimus. Penus enim exemplo non debet nocere, cum inter dubia, genera ponatur.
          Item ueteres stercoratos agros dieebant, non sterceratos.
        </p>
            </div>
            <div type="cap" n="306">
               <p>
          S littera finita nomina praecurrentibus n uel r omnia sunt unius generis, nisi quae ante s r habent. Interdum d recipiunt,
          ut socors socordis, interdum t, ut sollers, iners. In plurali quoque excepto genetiuo et accusatiuo omnibus casibus similiter
          declinantur. Nam quaedam in um genetiuo, accusatiuo in es exeunt, ut Mars, Arruns, quaedam in ium, ut sapiens, patiens,
          et ob hoc accusatiui eorum in is exeunt. Pleraque autem ex his nomina tribus generibus communia sunt, et i litteram,
          quam habent neutra in nominatiuo plurali, dant etiam genetiuis reliquorum generum cum quibus communia sunt.
        </p>
            </div>
            <div type="cap" n="307"> 
               <p>
          T littera neutra tantum nomina quaedam pauca finiuntur, ut git, quod non declinatur, et caput, sinciput. Quidam, cum
          lac dicunt, adiciunt t propter quod facit lactis, sed Uergilius : lac mihi non aestate nouum, non frigore defit, quippe
          cum nulla apud nos nomina in duas mutas exeant, et ideo ueteres lacte in nominatiuo dixerunt.
        </p>
            </div>
            <div type="cap" n="308">
               <p>
          X littera terminatorum quaedam in genetiuo plurali, in quibus omnia communia, in ium exeunt, ob hoc accusatiuo in i et
          s; plurima uero genetiuo in u et m non praecurrente i, et ob hoc in e et s in accusatiuo exeunt. Nam in reliquis 
          consentiunt, utpote cum singulariter omnia nominatiuo habeant x, genetiuum in i et s agant, datiuum i littera,
          abiatiuum e finiant adiectaque m accusatiuum definiant impleantque, pluraliter uero datiuum ablatiuumque bus
          syllaba finiunt. Nam de ceteris quibus dissident, ueteres quidem atrocum et ferocum, qua ratione omnium x littera
          finitorum una species uidebitur. Huic x litterae omnes uocales praeferuntur, ut capax, frutex, pernix, atrox, redux.
          Ex his nominibus quaedam in nominatiuo producuntur, quaedam corripiuntur, quaedam consentiunt in nominatiuo, in obliquis
          dissentiunt. Fax enim et rapax, item rex et pumex, item nux et lux primam positionem uariant; at nix et nutrix,
          item nox et atrox sic in prima positione consentiunt, ut discrepent per obliquos. Et illud animaduertendum est, 
          quaedam ex his x litteram in g, quaedam in c per declinationes compellere. Lex enim legis, grex gregis facit,
          at pix picis, nux nucis. Nam in his, quae non sunt monosyllaba, numquam non x littera genetiuo in c conuertitur, ut
          frutex fruticis, ferox ferocis. Supellex autem et senex et nix priuilegio quodam contro rationem declinarttur, quoniam
          supellex duabus syllabis crescit,quod uetat ratio, et senex, ut in nominatiuo, ita in genetiuo disyllabus manet, 
          cum omnia x littera terminata erescant, et nix nec in c conuertitur ut pix, nec in g ut rex, sed in u, cum consonans
          in uocalem transire non possit.
           <milestone unit="par" n="1"/>In plurali autem genetiuo ablatiuus singularis formas uertit; nam in a aut o terminatus
         in rum exit, e correpta in um, producta in rum, i terminatus in ium, u terminatus in uum.
         Datiuus et ablatiuus pluralis item aut in is exeunt aut in bus, quae praecepta in scholis
          sunt tritiora. Sed quoties in is exeunt, longa syllaba terminantur, quotiens in bus, breui.
        </p>
            </div>
            <div type="cap" n="309"> 
               <p>
          Decursis nominum regulis aequum est consequenter adicere canonas <del>que</del> uerborum. Genera 
          uerborum <supplied>sunt</supplied> quinque: actiuum,
            passiuum, neutrum, commune, deponens. Actiuum est, quod in o exit et agendi significationem habet, ut lego, scribo;
            passiuum in r et patientis significationem monstrat, ut scribor, caedor; neutrum in o et neque agentis neque patientis
            plenam significationem habet, ut sudo, dormio; nescias enim, agat quis an patiatur. Commune et deponens in r exit,
            sed hoc interest, quod in communi duo sunt significatus et agentis et patientis; cum dicimus enim osculor, nescias
            utrum osculor te an osculor a te. In deponenti autem aut agentis effectus est, ut luctor, aut patientis, ut morior.
            Est etiam impersonale, ut sudatur, curritur, quod ideo sic uocatur, quod, cum omnes personas contineat, nullam habet certam.
          </p>
            </div>
            <div type="cap" n="310"> 
               <p>
          Uerborum autem modi sunt quinque; sed alii sex, alii septem, alii octo, alii nouem, pauci decem esse dixerunt. Qui
          uero quinque dicunt, hos aiunt: indicatiuum, imperatiuum, optatiuum, coniunctiuum, infinitum, quem et perpetuum
          dicimus. Qui sex memorant, addunt promissiuum; qui septem, impersonalem; qui octo, percunctatiuum; qui nouem,
          subiunctiuum, et a coniunctiuo eum separant; qui decem, etiam hortatiuum ascribunt; sed hos superflue adiectos
          ratio non admittit.
        </p>
            </div>
            <div type="cap" n="311"> 
               <p>
          Coniugationes autem, quas Graeci <foreign xml:lang="grc">συζυγίας</foreign> appellant, tres esse non dubium est, quae in uerbis actiuis 
          neutralibusque in secunda persona tempore praesenti monstrantur. Nam quotiens finalis syllaba in as exit,
          prima est; in es, secunda; in is, tertia, ut cantas, uides, audis, si producta sit haec tertia; nam si
          correpta sit, curris. Harum omnium coniugationum uerba in prima positione ante ultimam litteram tres
          tantum uocales recipiunt e, i, u, ut sedeo, lanio, irruo, consonantes autem omnes exceptis f, k et q, ut
          libo, uaco, cado, lego, traho, impello, amo, cano, scalpo, curro, lasso, peto, nexo. His accedunt i et u
          loco consonsantium positae, ut aio, adiuuo. Sed nec f excludunt, cum dicamus triumfo, quamquam a Graecis
          ueniat et per p et h potius conscribatur; praeterea ab eo quod dicimus faris et fatur primam uerbi personam 
          uolunt for. Et de q littera dubitatur, nam dicimus eliquo et aequo, et in huiusmodi uerbis u littera neo
          uocalis locum, ut est irruo, nec consonantis, ut est adiuuo, ualet obtinere.
        </p>
            </div>
            <div type="cap" n="312">
               <p>
          Harum omnium coniugationum in declinando formae sunt triginta sex, exceptis defectiuis et impersonalibus
          et inchoatiuis. Primae coniugationis uerba, quae uel o littera nulla alia praecedente uocali terminantur
          uel praeeunte uocali qualibet, formar habent quattuor. Secundae coniugationis uerba, formas habent septem.
          Tertiae coniugationis correptae uerba formas habent uiginti. Sic quaecumque uerba indicatiuo modo tempore
          praesenti persona prima io litteris terminantur, formas habent sex ; quae uo, formas habent duas; quae
          nulla praecedente uocali o littera terminantur, formas habent duodecim. Tertiae coniugationis productae uerba,
          quae indicatiuo modo tempore praesenti persona prima io litteris terminantur, formas habent quinque.
          Quaecumque autem uerba cuiuscumque coniugationis indicatiuo modo tempore praesenti persona, prima uel
          nulla praecedente uocali uel qualibet alia praecedente o littera terminantur, eorum declinatio hoc numero
          formarum continetur, de quibus singulis dicam.
        </p>
            </div>
            <div type="cap" n="313">
               <p>
          Primae coniugationis uerba indicatiuo modo tempore praesenti persona prima, aut o littera nulla alia praecedente
          uocali terminantur, ut amo, canto, aut eo, ut commeo, calceo, aut io, ut lanio, satio, aut uo, ut aestuo, continuo.
          Primae coniugationis uerba imperatiuo modo tempore
          praesenti ad secundam personam a littera producta terminantur, ut amo ama, canto canta;
          infinitiuo modo <supplied>adiecta</supplied> ad imperatiuum modum re syllaba manente produetione terminantur,
            ut ama amare, canta cantare. <del>Item prima coniugatio</del> quae indicatiuo modo tempore
           <supplied>praesenti persona prima o littera, praecedente uocali terminantur, ea indicatiuo modo tempore</supplied>
           praeterito specie absoluta adiecta ad imperatiuum ui syllaba manente produetione terminantur,
           ut commeo commea commeaui, lanio lania laniaui, aestuo aestua aestuaui. Eodem modo
           eodem tempore specie inchoatiua adiecta ad imperatiuum modum bam syllaba terminantur,
           ut commea commeabam,lania laniabam, aestua aestuabam. Prima coniugatio eodem modo eodem
           tempore specie recordatiua adiectis ad imperatiuum modum ueram syllabis interminat partes, ut commea commeaueram, 
           lania laniaueram, aestua, aestuaueram. Prima coniugatione eodem modo tempore futuro adiecta ad imperatiuum modum
           bo syllaba terminantur, ut commea commeabo, lania laniabo, aestua aestuabo.
         </p>
            </div>
            <div type="cap" n="314"> 
               <p>
          Quae uero indicatiuo modo tempore praesenti ad primam personam o littera nulla, alia praecedente uocali terminantur,
          ea indicatiuo modo tempore praeterito specie absoluta, et exacta quattuor modis proferuntur. Et est primus, qui similem
          regulam his habet, quae indicatiuo modo tempore praesenti prima persona paene ultimane uocalem habent, ut amo ama
          amaui amabam amaueram amabo amare. Secundus est, qui o in i conuertiti et paene ultimam in praeterito perfetto,
          tertiam ab ultima in plusquamperfecto producit, ut adiuuo adiuui adiuueram; tertius, qui similem quidem regulam
          habet primi modi, sed detracta a littera, disiungit : seco seca<del>ui</del> secabam secabo secare; facit enim specie
          absoluta secui et exacta secueram. Quartus est, qui per geminationem syllabae profertur, ut sto sta steti stabam
          steteram stabo stare; huic simile do da dedi dabam dederam dabo dare correpta littera a contra regulam in eo quod
          est dabam, dabo, dare profertur.
        </p>
            </div>
            <div type="cap" n="315">
               <p>
          Secundae coniugationis uerba indicatiuo modo tempore praesenti persona prima eo litteris terminantur, ut uideo
          uides, moneo mones. Secundae coniugationis uerba imperatiuo modo tempore praesenti ad secundam personam e
          littera producta terminantur, ut uideo uide, moneo mone. Secundae coniugationis uerba infinitiuo modo adiecta
          ad imperatiuum modum re syllaba manente produ ctione terminantur, ut uide uedere, mone monere. Secundae
          coniugationis uerba indicatiuo modo tempore praeterito specie absoluta et exacta septem modis declinantur;
          et est primus, qui formam regulae custodit. Nam forma haec est, cum secundae coniugationis uerbum indicatiuo
          modo tempore praeterito quidem perfecto adiecta ad imperatiuum modum ui syllaba manente productione terminatur,
          ut deleo dele deleui, plusquamperfecto autem adiectis ad imperatiuum modum ueram syllabis terminatur, ut dele
          deleueram. Secundus est, cum indicatiui modi primae personae e et o litterae transeunt in i, ut sedeo sedi,
          et in exacta sederam. Tertius est, cum e et o in u et i mutantur, ut caleo calui, moneo monui, calueram, monueram.
          Quartus est, cum e et o in i mutant et consonantem quae praecedit in s, ut mulgeo minsi mulseram. Quintus est, cum
          e et o in i, praecedit uero consonane in x mutatur, ut luceo et lugeo luxi luxeram. Sextus est, qui per duplicationem 
          syllabae profertur, ut spondeo spopondi spoponderam. Septimus est, qui resoluitur in formam passiuorum, ut audeo,
          ausus sum es est, ausus eram eras erat. Secundae coniugationis uerba indicatiuo modo specie inchoatiua adiecta ad
          imperatiuum bam syllaba manente productione terminantur, ut uide uidebam, mone monebam. Secundae coniugationis uerba
          indicatiuo modo tempore futuro adiecta ad imperatiuum modum bo syllaba manente productione terminantur, ut uide uidebo,
          mone monebo.
        </p>
            </div>
            <div type="cap" n="316"> 
               <p>
          Tertiae coniugationis correptae uerba indicatiuo modo tempore praesenti persona prima aut o littera nulla alia 
          praecedente uocali terminantur, ut lego legis, peto petis, aut io, ut rapio rapis, facio facis, aut uo, ut induo,
          irruo. Tertiae coniugationis correptae uerba, quae indicatiuo modo tempore praesenti persona prima o littera nulla
          alla praecedente uocali terminantur, eadem imperatiuo modo tempore praesenti persona secunda e correpta, praecedente
          consonante primae positionis terminantur, ut lego lege, peto pete; quae u et o, ea imperatiuo modo u et e retinebunt,
          ut induo indue, irrito irrue. Tertiae coniugationis orrceptae uerba infinitiuo modo adiecta ad imperatiuum modum re
          syllaba manente correptione terminantur, ut lege legere, pete petere.
        </p>
            </div>
            <div type="cap" n="317"> 
               <p>
          Tertiae coniugationis <supplied>correptae</supplied> uerba, quae indicatiuo modo tempore praesenti persona prima io litteris
            terminantur, ea praeteritum perfectum et plusquamperfectum sex modis enuntiant. Primus est, qui tertiae 
            coniugationis productae integram regulam sequitur; hic est, qui imperatiui modi <unclear/>regulam in productionem 
            uertit et in absoluta specie assumit ui syllabam et in exacta ueram, ut cupio cupiui cupiueram. Haec eadem
            tamen interdum sublata u littera in absoluta specie et geminata i, in exacta uero correpta eadem pronuntiantur,
            ut cupii cupieram. Secundus modus est, qui primae positionis uerbi o litteram deponit et praeeuntem syllabam seu
            mutata uocali seu perseuerante producit, ut facio feci, fugio fugi: in exacta uero specie i deposita et in e
            mutata ram syllabam assumit, ut feceram, fugeram. Tertius modus est, cum i et o in u et i conuertuntur, ut
            elicio elicui elicueram. Quartus depositis io litteris praeeunte consonante per s geminum enuntiatur, ut
            percutio percussi percusseram; quintus, qui per x, ut aspicio aspexi aspexeram; sextus, qui per
            geminationem syllabae enuntiatur, ut pario peperi pepereram.
          </p>
            </div>
            <div type="cap" n="318">
               <p>
          Tertiae coniugationis correptae uerba, quae indicatiuo modo tempore praesenti persona prima uo litteris terminantur,
          ea praeterito et absoluto et exacto duobus modis enuntiantur. Et est primus, cum primae positionis uerbi o in i
          commutant, ut induo indui indueram; secundus, qui per x pronuntiatur, ut instruo instruxi instruxeram.
        </p>
            </div>
            <div type="cap" n="319"> 
               <p>
          Tertiae coniugationis correptae uerba, quae indicatiuo modo tempore praesenti persona prima o littera nulla
          alia uocali praecedente terminantur, ea indicatiuo modo tempore praeterito specie absoluta et exacta duodecim
          modis declinantur. Et est primus, qui tertiae coniugationis productae integram formam sequitur, ut supra
          ostendimus in his uerbis, quae tertiae coniugationis correptae indicatiuo modo tempore praesenti persona
          prima io litteris terminantur; ut enim est cupio cupiui cupiueram, sic peto petiui petiueram. Haec quoque
          u litteram interdum subtrahunt et i geminant, ut petii petieram. Secundus est, cum o in i conuertitur
          <supplied>
                     <gap/>tertius est</supplied>, qui primae positionis uerbi o litteram in i commutat et praeeuntem syllabam seu mutata uocali 
            seu perseuerante producit, deposita etiam consonante, si fuerit media, in quam prima uocalis desinat, ut ago
            egi egeram, lego legi legeram. Eorum autem, quae n consonantem deponunt, exempla sunt haec: frango fregi
            fregeram, fundo fudi fuderam. Quartus est, qui mediam consonantem deponit et praeeuntem uocalem corripit,
            ut findo fidi fideram, scindo scidi scideram. Quintus o littera deposita u et i assumit, ut molo molui molueram,
            colo colui colueram. Sextus, qui, deposita o, s et i assumit, ut carpo carpsi carpseram, scribo scripsi scripseram. 
            Septimus, qui o deposita et praeeunte consonante per s geminum pronuntiatur, ut meto messui messueram. Octauus, qui
            simili correptione per unum s praeeunte uocali producta declinatur, ut trudo trusi truseram. Nonus, qui per x annuntiatur,
            ut expungo expunxi expunxeram, ungo unxi unxeram. Decimus, qui per geminationem primae syllabae profertur, ut pungo
            pupugi pupugeram, curro cucurri cucurreram. Undecimus, qui uerborum compositorum ultimam syllabam geminat, ut trado
            tradidi tradideram, reddo reddidi reddideram. Duodecimus, qui in formam passiuorum resoluitur, ut fido, fisus sum 
            es est, fisus eram eras erat.
          </p>
            </div>
            <div type="cap" n="320"> 
               <p>
          Haec omnia tertiae coniugationis correptae uerba indicatiuo
              modo tempore praeterito specie inchoatiua adiecta ad imperatiuum modum bam syllaba praecedente aut consonante 
              primae positionis aut uocali adiecta productione terminantur, ut lege legebam, pete petebam, exceptis his, quae
              i ante o habuerint; ea enim adiecta i littera ad imperatiuum et adiecta bam syllaba producta e terminantur, ut 
              rapio rape rapiebam. Tertiae coniugationis correptae uerba indicatiuo modo tempore futuro sublata e littera et
              adiecta am syllaba terminantur, ut lege legam, pete petam, indue induam, exceptis his, quae i ante o habuerint
              in prima positione; ea enim e in i conuertunt et assumpta am syllaba faciunt futurum, ut rapio rape rapiam, facio
              face faciam.
        </p>
            </div>
            <div type="cap" n="321">
               <p>
          Tertiae coniugationis productae uerba indicatiuo modo tempore praesenti prima persona aut eo litteris 
          terminantur, ut adeo adis, prodeo prodis, aut io, ut audio audis, nutrio nutris. Tertiae coniugationis productae
          uerba imperatiuo modo tempore praesenti in seconda persona i producta terminantur, ut adeo adi, prodeo prodi,
          audio audi, nutrio nutri. Haec infinito modo adiecta ad imperatiuum modum re syllaba manente productione terminantur,
          ut adi adire, prodi prodire. Tertiae coniugationis uerba, quae indicatiuo modo tempore praesenti persona prima eo
          litteris terminantur, ea modo indicatiuo tempore praeterito specie absoluta adiecta ad imperatiuum ui syllaba terminantur,
          ut adeo <supplied>adi</supplied> adiui, exacta, autem ueram, ut adiueram: sed consuetudo saepe breuitatem appetens u litteram subtrahit
            et absoluta ingeminat i, ut adii, prodii, adieram, prodieram.
           <milestone unit="par" n="1"/>Inchoatiua quoque specie adiecta, ad imperatiuum modum bam syllaba terminantur, ut adibam, prodibam.
          </p>
            </div>
            <div type="cap" n="322">
               <p>
          Quae uero indicatiuo modo tempore praesenti persona prima io litteris terminantur, ea tempore praeterito absoluta et
          exacta forma quinque modis enuntiantur. Et est primus similis superiori, ut nutrio nutriui nutriueram, nutrii nutrieram,
          et audii audieram, ut apud Uergilium audieras, et fama fuit. Specie tantum inchoatiua, distant; omnia enim tertiae
          coniugationis productae uerba, quae indicatiuo modo tempore praesenti persona prima io litteris terminantur, ea eodem 
          modo tempore praeterito specie inchoatiua e productam ante nouissimam syllabam adiciunt <del>bam</del>, ut audiebam, ueniebam,
          operiebam; quamquam haec ueteres sine e littera pronuntiabant, ut Uergilius: nutribat Tyrrhusque pater, cui regia parent
          armenta. Secundus modus est, cum o amissa praecedens syllaba producitur, ut uenio ueni ueneram. Tertius, cum i et o
          in u et i mutantur, ut operio operui operueram. Quartus, qui depositis i et o praecedentem consonantem in s conuertit,
          ut sarcio sarsi sarseram. Quintus, qui per x enuntiatur, ut uincio uinxi uinxeram.
        </p>
            </div>
            <div type="cap" n="323">
               <p>
          Tertiae coniugationis productae uerba, quae indicatiuo modo tempore praesenti eo litteris terminantur, ea tempore
          futuro eodem modo bo syllaba adiecta ad imperatiuum modum terminantur, ut adeo adi adibo, prodeo prodi prodibo;
          quae uero io, adiecta ad imperatiuum modum am syllaba terminantur, ut audio audi audiam, nutrio nutri nutriam,
          quamuis Terentius protulerit per bo. Inde apparet geminam esse pronuntiationem; dixit enim: iam scibo, ubi siet.
        </p>
            </div>
            <div type="cap" n="324">
               <p>
          Indicatiuo modo tempore praesenti eorum, quae eo litteris terminantur, sunt uerba, quae a diuerso praesenti praeteritum
          simile habent, ut luceo et lugeo: luxi enim facit. Item cernit et crescit creuit facit. Sunt alia, quae una uerbi
          positione duas coniugationes teneant, ut pando et mando; faciunt enim pandas et pandis, mandas et mandis.
          <milestone unit="par" n="1"/>Verba casibus iunguntur interdum singulis, ita genetiuo, ut misereor tui, datiuo, ut suadeo tibi, accusatiuo,
          ut moneo te, ablatiuo, ut utor illo; interdum duobus, ut genetiuo et accusa<supplied>tiuo, ut memini tui et memini illud,
            uel accusatiuo et abla</supplied>tiuo, ut fungor hanc rem et illa re.
            <milestone unit="par" n="2"/>Haec satis ad exempla analogiae dixisse sufficiat. Quae enim his
          formis conspecta fuerint non teneri, pro certo anomala iudicanda. Quae strictim exigueque memorabo,
          ut contra rationem etiam usum quaedam usurpasse detegamus aut etiam contra regulam defecisse.
          </p>
            </div>
            <div type="cap" n="325"> 
               <p>
          Cum nominatiuo singulari reus et deus similia sint, quare plurali hi rei dicuntur, et usus dicit hi di contra
          regulam, cum dei tantum dici deberent, praesertim cum genetiuus nominatiuo suo duabus syllabis non debeat
          longior inueniri, quod hic eueniet, si dicamus deorum? Cur Thoas et Aeas <supplied>et Aeneas</supplied> cum similia sint, Thoantis
            et Aeantis faciant, Aeneas non faciat Aeneantis, sed Aeneae? Cur, cum hic biceps et triceps dicamus, genetiuus
            duabus contra regulam syllabis crescat, ut bicipitis aut tricipitis dicamus, non bicipis aut tricipis?
            Vnde uenit, ut aliger, frugifer, accipiter habeant omnes casus, Iuppiter duos habeat? Cum sanctus, pius,
            bonus similia sint, cur dicimus sanctior, et piior non dicimus? Deinde sanctior sanctissimus, bonior bonissimus
            non dicamus? Cum dicat Uergilius fandi atque nefandi, <supplied>cur,</supplied> cum a nefando dicamus nefarius, a fando farius
              non dicitur? Quare seiunctus amissa praepositione dicitur iunctus, securus et sedulus eadem perdita non ualeant memorari?
              Cum dicamus singoli uiri, singulae mulieres, singula scrinia, quare non dicimus singulus uir, singula mulier,
              singulum scrinium? Cum uenor, piscor, aucupor similia sint, cur uenator et piscator dicitur et aucupator non 
              dicitur, sed auceps? Cur uolo non habet imperatiuum? Cur fare primam uerbi personam non habet? Quare soleo
              praeteritum perfectum non habet? Cum canta et laua similia sint, cur cantaui faciat et lauaui non faciat?
              Item corusca et tona coruscaui facit, tonaui non facit? Quid quod ego unum casum recipit? Cum calceatus,
              armatus, togatus, paenulatus paria uideantur, quare calceo et armo dicimus, togo et paenulo non admittitur?
              Nominatiuus singularis in us exiens in omnibus positiuis e productam habet in aduerbiis, ut doctus dotte,
              auarus auare, parcus parce: bonus et malus cur corripit in aduerbio e bene et male? Cum habilis habiliter 
              dicamus, cur facilis faciliter non dicimus? Item cum difficulter dicamus, cur faculter dici non poterit?
              Cum audax audacter dicatur, cur uerax ueracter non dicimus, sed ueraciter? Cur singulatim dicimus,
              binatim ternatimque non dicimus? Et alia huius modi, quae possem innumera memorare, ni ad cetera properarem.»
            </p>
            </div>
            <div type="cap" n="326">
               <p>
          Haec cum Grammatiee uelut rerum exordium instauratura dixisset, propter superi senatus Iouisque fastidium
          Minerua talibus interuenit: «ni fallor, octo partes orationis uelut incunabula repetitura intimare disponis,
          adiciens soloecismorum causas barbarasque formas, tum alia loquendi uitia, quae apud uates inclitos plurimum 
          celebrata; quae nunc tropos, nunc metaplasmos, nunc schemata figuras ex eodemque cuncta uitia uelut decoris 
          fonte manantia, quae attestentur aut nescientis errorem aut affectatam doctioribus uenustatem. Quae si ab
          scholaribus inchoamentis in senatum caelitem duces, decursae peritiae gratiam deflorabis. Nam si rhythmicum quid
          metricumque, sicut inter cirratos audes, assumpseris, profecto Musices impetu, cuius praeuertis officium,
          discerperis. Formam igitur praedictae praeceptionis absolueris, si praecipuis memoratis iam te ab inchoamentorum
          uulgarium uilitatibus uindicaris.» His germanae uerbis cum sponso Delius annuebant et Grammaticen ad uirginis
          transita obsequia compulerunt. Ac tunc aliam feminarum pari sponsalium munere conferendam Clarius intromisit.
        </p>
            </div>                                          
         </div>
    
         <div type="lib" n="IV">
            <head>Liber IV <lb/>
  De arte dialectica</head>
  
            <div type="cap" n="327">
               <lg>
                  <l>«Haec quoque contortis stringens effamina nodis</l>
                  <l>qua sine nil sequitur nilque repugnat item</l>
                  <l>in coetum superum ueniens primordia fandi</l>
                  <l>aduehit et scholicum praestruit axioma,</l>
                  <l>ambiguis memorans uocem consistere uerbis,</l>
                  <l>nil normale putans, ni fuat associum.</l>
                  <l>Sed licet ipse modos demum bis quinque profatus</l>
                  <l>pallens afflictim uerset Aristoteles,</l>
                  <l>stoica circumeant ludantque sophismata sensus</l>
                  <l> perdita neque umquam cornua fronte ferant,</l>
                  <l>Chrysippus cumulet granum <supplied>et</supplied> consumat aceruum</l>
                  <l>  Carneadesque parem uim gerat helleboron,</l>
                  <l>nullus apex tot proli uirum par accidit umquam,</l>
                  <l>nec tibi tam felix sortis honos cecidit:</l>
                  <l>inter templa deum fas est, Dialectica, fari</l>
                  <l>et Ioue conspecto iure docentis agis.»</l>
               </lg>
            </div>
            <div type="cap" n="328">
               <p>
      Quae igitur introgressa est, Delio conuocante, pallidior paululum femina sed acri admodum uisu et uibrantibus continua
      mobilitate luminibus. Cui crines tortuosi decentique inflexione crispati et nexiles uidebantur. Qui tamen deducti per 
      quosdam consequentes gradus ita formam totius capitis circulabant ut nihil deesse cemeres, nihil superfluum detineres.
      Cui quidem pallium Athenarumque uestitus sed gestamen in manibus fuerat inopinum ac prorsus gymnasiis omnibus inexpertum.
      In laeua quippe serpens gyris immanibus inuolutus, in dextra, formulae quaedam florentibus discolora uenustate ceris
      sollerter effigiatae latentis hami nexu interius tenebantur; sed, quoniam eius laeua sub pallio occulebat insidias uiperinas,
      cunctis dextera praebebatur; denique ex illis formulis si quis aliquam percepisset, mox apprehensus hamo, ad latentis anguis
      uirosos circulos trahebatur qui tamen mox emergens, primo spinosorum dentium acumine uenenato assiduis hominem morsibus 
      affligebat, dehinc ambitu multiplici circumactum ad condiciones propositas coartabat. Si autem quamlibet formulam nullus
      uellet assumere, quibusdam obuios interrogatiunculis occupabat, aut latenter in eos anguem serpere stimulabat donec nexilis
      complexio circumuentos ad interrogantis arbitrium strangularet.
    </p>
            </div>
            <div type="cap" n="329"> 
               <p>
      Ipsa autem femina contractioris uidebatur corporis habitusque furui, uerum dumalibus hirta setis. Nescioquid uulgo
      inexplanabile loquebatur. Nam «uniuersalem dedicatiuam particulari abdicatiuae obliquam» sed «ambas posse uertier»
      asserebat « uniuocis aequiuoca conectendo », ac solam se discernere uerum quid falsumue sit uelut quadam diuinantis fiducia
      loquebatur.
    </p>
            </div>
            <div type="cap" n="330">
               <p>
      Haec se educatam dicebat Aegyptiorum urbe atque in Parmenidis exinde gymnasium atque Atticam demeasse illicque uersipellis
      studii calunniante proposito etiam Socratis sibi Platonisque amplitudinem mancipasse.
    </p>
            </div>
            <div type="cap" n="331">
               <p>
      Hanc igitur fraudulenta semper argumentatione uersutam ac de circumuentis pluribus gloriantem cum Cyllenius ceryceo geminus 
      anguis assurgens allambere feminam crebris linguarum micatibus attemptaret tuncque etiam Tritonida Gorgo cognoscentis quodam 
      gaudio sibilaret. «Nimirum», inquit Bromius, qui facetior est deorum eamque penitus nesciebat, «haec aut ex harenis Libyae
      anhelantis adducitur, quod et capillitium implexum docet et amicitia uenenatorum, aut fidendum pharmacopolam esse marsicae
      nationis. Ita namque agnitione uiperea et blanda anguium adulatione diligitur. Quod ni est, ex illius hami fraude colligitur
      quod circulatrix pellacissima et metarum marsicarum incola comprobatur.»
    </p>
            </div>
            <div type="cap" n="332">
               <p>
      Quo dicto, cum complures deorum quantum decuerat arriderent, Pallas, aliquanto concussior, iocum emergentis inhibuit,
      memorans hanc admodum sobriam, quod quibusdam diuis penitus denegatum, etiam inter germanas quae probandae sunt,
      acriorem, a nullo posse, cum asserta protulerit, derideri. Illa autem quae in argumentum uerosae assertionis 
      acrimoniaeque detulerat tradere eam iubet ac se ad insinuandae sollertiae habitum comparare.
    </p>
            </div>
            <div type="cap" n="333">
               <p>
      Tunc lubrici anguis circulatos orbes et hiatus, cum Grammatice, quae, insinuatione peracta, propter astabat, accipere
      formidaret, ipsi diuae, quae etiam Medusaeos crines edomuit, cum figuris illicibus et hamatis illis formulis committuntur.
      Ita crinali decore mera Cecropis atque Attica comprobatur maximeque quod eam palliatorum populus et Graie iuuentutis 
      electio sequebatur, prudentiam feminae ingenium mirata. Iuppiter autem iuducandis implendisque uirtutibus posteram Romuleis
      uiribus Graiam aestimans leuitatem quicquid nosset illa Latiari promere praecepit facultare.
    </p>
            </div>
            <div type="cap" n="334">
               <p>
      Ac mox Dialectica, quamquam parum digne Latine loqui posse crederetur, tamen promptiore fiducia restrictisque
      quadam obtutus uibratione luminibus, etiam ante uerba formidabilis sic exorsa:
    </p>
            </div>
            <div type="cap" n="335"> 
               <p>
      «Ni Varronis mei inter Latiares glorias celebrati mihi eruditio industriaque suppeteret, possem, <supplied>ego</supplied>, femina
        Doricae nationis apud Romuleae uocis examina, aut admodum rudis, aut satis barbara, reperiri. Quippe, post
        Platonis aureum flumen atque Aristotelicam facultatem, Marci Terentii prima me in Latinam uocem pellexit
        industria ac fandi possibilitatem per scholas ausonias comparauit.
    </p>
            </div>
            <div type="cap" n="336"> 
               <p>
      Hinc igitur praeceptis parere colluctans, nec Graia deserem ordine disserendi, nec Laurentis assertionis effamina
      remorabor. Ac prius illud compertum uolo, mihi Romanos togatamque gentem uocabulum nondum nouare potuisse ac
      Dialecticen, sicut Athenis sum solita, nuncupari meique prorsum iuris esse quicquid artes ceterae prolocuntur.
    </p>
            </div>
            <div type="cap" n="337">
               <p>
      Neque ipsam quam aures uestrae probauere, Grammaticam, neque alteram opimi oris praecluem facultate uel illam 
      formarum diuersa radio ac puluere lineantem sine meis posse rationibus explicari.
    </p>
            </div>
            <div type="cap" n="338"> 
               <p>
      Quippe in dicione mea iureque consistunt sex normae quis constant ceterae disciplinae. Nam prima est de loquendo,
      secunda de eloquendo, tertia de proloquendo, quarta de proloquiorum summa, quinta de iudicando quae pertinet ad
      iudicationem poetarum et carminum, sexta quae dicenda rhetoribus commodat.
    </p>
            </div>
            <div type="cap" n="339">
               <p>
      In prima autem parte quaeritur quid sit genus, quid forma, quid differentia, quid accidens, quid uero proprium,
      quid definitio, quid totum, quid pars, qui in diuidendo modus, qui in partiendo, quid sit aequiuocum, quid uniuocum,
      quid, ut ita dicam, pluriuocum, — debetis quippe insolentiam perferre sermonis, qui Graiam dissertare Latialiter compulistis.
    </p>
            </div>
            <div type="cap" n="340"> 
               <p>
      Quae ergo rebus uerba sua sint quae aliena et quot modis aliena sint, quid sit substantia, quid qualitas,
      quid quantitas, quid relatiuum, quid loci, quid tempore, quid situs, quid habitus, quid facere, quid pati,
      quae sibi opposita et quot modis sibi opponantur, haec in prima nostri parte censentur.
    </p>
            </div>
            <div type="cap" n="341">
               <p>
      In secunda uero, quam de eloquendo dixi, quaeritur quid sit nomen, quid uerbum, quid ex his iunctum, quae ex his
      subiectiua pars sententiae sit, quae declaratiua, qui subiectiuae modus sit, qui declaratiuae, quatenus nomen accipiatur,
      quatenus uerbum, quatenus perfecta sententia possit esse proloquium.
    </p>
            </div>
            <div type="cap" n="342">
               <p>
      Excipit hanc pars tertia de proloquendo. In ea quaeritur, quantum ad propositum hodiernae sufficiat breuitatis, quae
      sint differentiae proloquiorum in quantitate, quae in qualitate, quid sit uniuersale, quid particulare, quid indefinitum,
      quae sint aientia, quae negantia, quam uim habeant singula, quemadmodum inter se affecta sint.
    </p>
            </div>
            <div type="cap" n="343">
               <p>
      Hinc progreditur ad quartam partem quam esse diximus de proloquiorum summa. In ea quaeritur quid sit sumptum, quid
      illatio, quid syllogismus, quid symperasma, quid sit praedicatiuus syllogismus, quid condicionalis et quid intersit,
      quot formae sint praedicatiui generis et quae sint utrum certum ordinem teneant et, si tenent, quae sit eiusdem ordinis
      ratio, quot modos habeant singulae et utrum hi modi certum ordinem teneant et, si ita est, quae sit eiusdem ordinis ratio,
      deinde condicionalis syllogismi quot primi modi ac necessarii sint, qui etiam istorum ordo sit, quid inter se differant.
      Haec sunt quae praesenti arbitror cognitioni asserendisque sufficere. Quid ergo genus sit, exordia repetens quo uniuersa
      discurram, primitus intimabo.
    </p>
            </div>
            <div type="cap" n="344"> 
               <p>
      Genus est multarum formarum per unum nomen complexio ut animal. Formae eius ut homo,
      leo, equus et cetera. Sed nonnumquam aliquae formae ita generi subiciuntur ut etiam ipsae aliis sub se positis genus
      esse possint ut hominum genus, quod animali forma est, barbaris et Romanis genus, usque eo genus esse potest donec eius
      formas diuidens ad indiuiduum aliquid uenias; ut si homines diuidas in masculos et feminas, item masculos in pueros,
      adulescentes et senes, item pueros in infantes et loquentes, item puerum si uelis diuidere in Catamitum aut alium
      quempiam certae personae puerum, non est genus quod iam ad indiuiduum peruenit. Vti autem eo genere debemus quod est
      praesenti negotio proximum ut, si de homine quaeratur, eius genus animai debemus assumere quod ei proximum est.
      Nam si «substantiam» dixerimus, quantum ad rationem pertinet, uerum est, quantum ad necessitatem, superfluum.
    </p>
            </div>
            <div type="cap" n="345"> 
               <p>
      Formas easdem dicimus quas species. Formae ergo sunt quae, subditae generi, tenent definitionem eius et nomen,
      ut homo, equus, leo. Quoniam formae sunt animalis, potest et homo et equus et leo «animal » dici et «corpus anima
      participans»: nomen et definitio generis esse cognoscitur.
    </p>
            </div>
            <div type="cap" n="346"> 
               <p>
      Differentia est sufficiens ad id quod susceperis discretio ut si quaeratur quid inter hominem intersit et equum,
      sufficit ut dicamus quod homo bipes est, equus quadrupes. Animaduertere autem debemus, <del>quod</del> quia multae sunt
      in rebus singulis differentiae, unamquamque rem dissimiliter nos posse diuidere, quotiens in ea poterimus alias
      atque alias differentias inuenire. Nam si animal uoluerimus diuidere, possumus in sexus, quia alia sunt masculina
      et alia feminina; possumus in aetates, quia alia sunt ortiua, alia iuuenilia, alia senilia; possumus in quantitates,
      quia alia sunt parua, alia magna, alia media; possumus in uarietatem motus, quia alia sunt gradientia, alia serpentia,
      alia natantia; possumus in habitaculorum diuersitates, quia alia aquatilia, alia terrena, alia aeria, alia ut nonnulli
      dicunt, ignea; possumus in linguae sonum, quod alia sunt loquentia, alia gementia, alia latrantia, alia ululantia. 
      Sciamus tamen et singulas perfectas esse diuisiones et omnes in singulis inueniri. Nam masculina animalia possunt,
      et ab ortu recentia, et parua et gradientia, et terrestria, et bipedia, et loquentia, esse. Ergo quauis uti licet.
      Ea tamen debes quae est apta suscepto negotio. Nam, si tibi sit de hominum laude dicendum, in rationabilia et stolida
      diuidere oportebit ut eo facile possit intellegi, inter omnia animalia rerum natura quanti homines habuerit quibus solis
      ad se cognoscendam ratiocinari permisit.
    </p>
            </div>
            <div type="cap" n="347">
               <p>
      Accidens est quod non nisi eidem formae, sed non semper euenit, ut rhetorica non nisi homini accidit, sed ei potest
      et non accidere, ut quamuis sit aliquis homo, non sit tamen orator.
    </p>
            </div>
            <div type="cap" n="348"> 
               <p>
      Proprium est quod et eidem et ita semper accidit ut unamquamque rem ab omnium communione discriminet ut in
      homine risus. Nam nec ridere quisquam nisi homo potest, nec homo, cum uoluerit, quantum in eius natura est, ridere
      non potest. Et differentia proprio eo distat quod differentia unamquamque rem ab eo tantum distinguit, unde quaestio
      est, proprium uero ab omnibus. Nam cum hominem a leone per differentiam uolentes discernere dixerimus, quod leo ferus
      est, homo autem mitis, id solum uidemur discernere quod ad susceptum negotium pertinet. Dicendo enim «leo ferus est,
      homo mitis», nec hominem ab aliis mitibus animalibus nec leonem a ceteris bestiis seiunximus; cum uero hominem animal
      risibile dixerimus, eo a ceterorum animantium generalitate discreuimus.
    </p>
            </div>
            <div type="cap" n="349">
               <p>
      Definitio est cum inuoluta uniuscuiusque rei notitia aperte ac breuiter explicatur. In hac tria uitanda sunt:
      ne quid falsum, ne quid plus, ne quid minus significetur. Falsum est hoc modo: «homo est animai immortale».
      Nullus enim homo inmortalis est et ideo falsum est. Plus dicitur tali modo : «homo est animai mortale». Ex
      hoc enim, quamuis breuiter dictum sit, plus tamen est, quod ad omnia animalia pertinet. Minus significatale
      hoc modo: «homo est animai grammaticum». Quamuis enim non sit nisi homo animai grammaticum, non tamen omnis homo
      grammaticus. Definitio piena est hoc modo: «homo est animai rationale mortale». Addendo enim «mortale» separauimus
      a diis, addendo « rationale » separauimus a feris.
    </p>
            </div>
            <div type="cap" n="350">
               <p>
      Totum est quod duabus pluribusue in se partibus positis non semper nomen, definitionem tamen numquam accommodat
      et hoc non nisi in indiuiduis inuenitur. Vt, si hominem designemus et eius partes singula membra faciamus, intellegimus
      id ipsum totum esse quia certum hominem constituimus et definitionem et nomen ipsius totius non posse in partes cadere.
      Non enim aut bracchium solum aut caput «hominem» dicere poterimus, aut ipsius definitionem singula membra recipiunt. Sed
      animaduertendum est quod aliquando omne pro toto dicere possumus, sed alio quodam intellectu. Nam totum etiam in singulis,
      omne in multis agnoscitur. Nam cum dicimus «homo Cicero», quia unus est, in eo totus intellegitur; homo autem quia imperitus
      et artifex et uir et mulier esse potest, melius omne accipimus.
    </p>
            </div>
            <div type="cap" n="351">
               <p>
      Partes sunt quae in toto esse intelleguntur et quibus totum constat.
    </p>
            </div>
            <div type="cap" n="352">
               <p>
      Diuidere usque eo debemus donec ad indiuiduum ueniatur et hoc fit cum per differentias ad paucitatem genera redigimus 
      et eis ita formas subicimus ut et ipsae singulae aliis sub se positis etiam genera esse possint, ut animal si breuiter
      primo diuidere uoluerimus, per differentias possumus quod aria sunt gradientia, alia serpentia, alia natantia, alia
      uolantia. Hinc item, hoc est de singulis formis, possumus genera facere ut dicamus animalia gradientia genus esse et 
      ei formas subiciamus, quod alia sunt humana, alia ferina. Et ex his possunt esse aliae formae, per quas, si necesse fuerit,
      ad indiuiduum poterit perueniri. Sed hoc non in omni assertione facere oportet, sed in subtili quadam disputatione.
      Tunc autem in oratione hoc modo possumus diuidere cum id exigit obscuritas causae. Quod si causa non sit obscura, 
      diuisionis quidem ratio inesse et tractari debet, sed multum apparere non debet.
    </p>
            </div>
            <div type="cap" n="353"> 
               <p>
      Partiendi differentiae non frequenter occurrunt, atque ita sine his infinita potest esse partitio, si usque ad indiuiduum
      uoluerimus peruenire. Nam si certum hominem pro toto dicamus et eius partes breuiter colligere uoluerimus, differentiae
      non suppetunt partium et certarum partium nominibus uti cogemur ut dicamus caput, pedes et reliqua. Quae si complecti
      breuiter uoluerimus, quoniam differentiae desunt, non possumus <supplied>nisi</supplied> singula colligere; quia multa 
      sunt, et aut impossibile erit aut longum.
    </p>
            </div>
            <div type="cap" n="354">
               <p>
      Interest autem inter diuisionem et partitionem quod in diuisione per formas currimus, in partitione, per partes.
      Formae autem sunt quae generi subiciuntur et eius definitionem tenere possunt et nomen. Partes sunt quae in toto
      sunt et definitionem numquam, nomen interdum totius recipere possunt. Possumus tamen unam eandemque rem et pro genere
      et pro toto accipere, sed alia quadam ui ut est homo quem, si in adulescentem, senem et puerum diuidere uoluerimus,
      genus est et formae eius, quem, si in caput, pedes et manus partiri uoluerimus, totum est et partes eius quia adulescens,
      senex et puer, quas fornias esse diximus, et nomen hominis recipiunt et definitionem ut et senex dicatur homo, animal
      rationale mortale, et puer et adulescens. Caput uero et pedes, quas partes esse diximus, neque definitionem hominis neque
      nomen accipere possunt quia nec caput potest dici «homo, animal risibile», nec pedes nec manus.
    </p>
            </div>
            <div type="cap" n="355"> 
               <p>
      Aequiuocum est quando multarum rerum unum est nomen, sed non eadem definitio ut leo. Nam quantum ad nomen pertinet,
      uerus et pictus et caelestis leo dicitur, quantum ad definitionem, aliter uerus definitur, aliter pictus, aliter caelestis.
    </p>
            </div>
            <div type="cap" n="356"> 
               <p>
      Vniuocum est quando duarum aut plurium rerum unum nomen est et definitio ut « uestis ». Nam et byrrhus et tunica et nomen
      uestis habent et definitionem possunt accipere. Ergo hoc uniuocum in generis serie intellegitur, quod et nomen et definitionem
      dat formis suis.
    </p>
            </div>
            <div type="cap" n="357">
               <p>
      Pluriuocum est quando multis nominibus una res dicitur ut gladius; nam et ensis et mucro idem significat.
    </p>
            </div>
            <div type="cap" n="358">
               <p>
      Rebus sua sunt uerba quae «naturalia» atque etiam «propria» dicimus ut lapis, lignum et cetera.
    </p>
            </div>
            <div type="cap" n="359">
               <p>
      Aliena sunt quae ratione aliqua mutuamur uel propter necessitatem, uel propter decorem: propter necessitatem ut
      dicimus «uites gemmare», «laetas segetes». Hic enim, quoniam proprium deficit, alieno usi sumus; neque enim aut
      uites aliud quam «gemmare», aut segetes aliud quam «laetas» possumus dicere; propter decorem autem dicimus «fluctuare segetes».
      Possumus enim aliud «moueri» dicere, sed quoniam ornatum non est, alieno utimur.
    </p>
            </div>
            <div type="cap" n="360">
               <p>
      Aliena uerba tribus modis fiunt, aut per similitudinem aut per contrarium aut per differentiam: per similitudinem
      ut sunt quae in Grammaticae tropis numerantur ut hoc ipsum quod dixi, «fluctuare segetes». Ex hoc genere sunt etiam 
      illa quae ex toto partem aut ex parte totum significant in hunc modum ut decenter uerborum habeant propinquitatem: haec
      enim similitudinis genere placuit includi. Per contrarium uerba dicuntur quando contra quam dicimus accipiuntur ut «Parcas»
      dicimus «Fata», cum non parcant, et « lucum », cum non luceat. Hoc grammatici <foreign xml:lang="grc">κατὰ ἀντίφρασιν</foreign> uocant. «Per differentiam»
      aliena uerba sunt cum sine ulla ratione ex aliis assumuntur, ut si hominem neque corpore durum neque ingenio stolidum lapidem
      dicamus. Sed his uti non conuenit; stultum est enim aut nihil significantia aut nimis aliena proferre. Propriis autem, 
      similibus et contrariis uti fas est.
    </p>
            </div>
            <div type="cap" n="361">
               <p>
      Antequam de substantia dicam, quaedam docenda sunt. Omne quicquid dicimus aut subiectum est, aut «de subiecto»,
      aut «in subiecto», aut «de subiecto et in subiecto». Subiectum est prima substantia, quod ipsum nulli accidit alii
      inseparabiliter, ei tamen alfa accidunt ut Cicero, non nomen, sed quod eo nomine significatur. «De subiecto» est quod
      de ipso subiecto dicitur et dat ei et definitionem suam et nomen ut «homo», nam et homo Cicero et animal rationale mortale.
      Ita et nomen et definitio quae est «de subiecto», eidem subiecto accessit ideoque hoc quod «de subiecto» dicitur, in
      generibus uel in formis inuenitur.
    </p>
            </div>
            <div type="cap" n="362"> 
               <p>
      «In subiecto » est quod neque nomen neque definitionem dat subiecto, sed in ipso subiecto ita esse intellegitur ut sine
      eo esse non possit ut rhetorica, nam nec nomen eius potest subiectum recipere nec definitionem. Neque enim aut rhetorica
      Cicero aut bene dicendi scientia Cicero: in eo autem intellegitur, cum id ipse uocari non possit. « De subiecto et in
      subiecto » est quod aliud « de subiecto », aliud « in subiecto » est ut disciplina; nam eadem rhetoricae de subiecto est,
      Ciceroni in subiecto. Prima ergo substantia subiectum est, secunda quae de ipsa prima dicitur ut, si «Cicero» prima substantia,
      «homo» et «animal» secunda. Iam in subiecto omnes consequentes praedicationes esse intelleguntur. Itaque de singulis uideamus.
    </p>
            </div>
            <div type="cap" n="363">
               <p>
      Qualitas est secundum quam dicimur quales ut candor et ex hoc intellegi licet et qualitatem in subiecto esse cum candor 
      necessario in aliquo sit sine quo esse non possit. Vtique ipsum aliquid in quo est subiectum est.
      <milestone unit="par" n="1"/>Quantitas est secundum quam dicimus quantum est ut bipedale. Etiam istam in subjecto intellegi necesse est.
      <milestone unit="par" n="2"/>Relatiuum est quod ad aliquid uocant ut «pater», «frater» et haec utique in subiecto sunt. <supplied>
                     <gap/>
                  </supplied> 
                  <unclear>nam necesse est ut haec
        omnia ad aliquid sint, et nonnulla <del>sunt de quibus</del> dicantur: illa quae dicuntur in anima uidebunturt</unclear>.
      <milestone unit="par" n="3"/>
                  <del>Quid</del> loci <del>id</del> est quod dicimus «Romae»: Roma substantia est; ipsi Romae hoc accidit.
      <milestone unit="par" n="4"/>
                  <del>Quid</del> tempore ut «heri», «nuper», «uesperi»: quarum motu tempus intellegitur, substantiae sunt ut sol, cuius cursu
       tempus intellegimus, et quae aliquam intellegentiam morae in nobis faciunt.
      <milestone unit="par" n="5"/>
                  <del>Quid</del> situs ut puta «iacet», «sedet».
      <milestone unit="par" n="6"/>
                  <del>Quid</del> habitus ut «calceatus», «armatus»; substantia est homo et haec illi accidunt.
      <milestone unit="par" n="7"/>
                  <del>Quid</del> facere ut «secare», «urere».
      <milestone unit="par" n="8"/>
                  <del>Quid</del> pati ut «secari», «uri».
      </p>
            </div>
            <div type="cap" n="364">
               <p>
      Substantia prima est quae nec in subiecto est inseparabiliter neque de ullo subiecto praedicatur. «Inseparabiliter»
      autem ad hoc definitioni adiectum est quod omnis prima substantia, quamuis in loco aliquo sit, tamen ab eo separari
      et migrare potest ut Cicero ita in curia esse intellegitur ut inde possit aliquo discedere. Et pars primae substantiae,
      quamuis in toto sit, non tamen inseparabiliter; nam siue re ipsa siue cogitatione separari a corpore nostro bracchium potest.
      At uero rhetorica ita est in animo Ciceronis ut etiam si aliquo casu esse destiterit, non tamen intellegatur migrare,
      quoniam nec cum esse coepit, intellegitur aduenisse.
    </p>
            </div>
            <div type="cap" n="365"> 
               <p>
      Secunda substantia est quae de prima, ut dictum est, praedicatur ut homo de Cicerone, et animal de homine et Cicerone et
      quicquid genus est primae substantiae secunda substantia esse intellegitur. Ita ergo substantiis omnibus commune est non
      esse in subiecto. Prima uero nec de subiecto est. Substantia nec intendi nec remitti potest, id est recipere magis et minus.
      Et siquidem nemo homine alio magis homo est, et nec ipse unus homo magis cras erit homo quam hodie fuit, et in diuersis
      non magis equus equus est quam homo homo. Hoc autem obseruandum est, in substantiis, inter consortes suas, id est ut
      primam primae compares, secundam secundae. Nam si secundam primae compares, magis substantia est prima quam secunda.
      Prima enim rem magis declarat, secunda uero habet quandam communionum ambiguitatem. Nam, cum dico «Cicero», iam quiddam
      indiuiduum certumque significo; cum dico «homo», quoniam cuncti sumus huic appellationi subditi, incertum est quem significem.
      Ita ergo fit ut magis sit substantia prima quam secunda quia rem certius ostendit.
    </p>
            </div>
            <div type="cap" n="366"> 
               <p>
      Magis ergo et minus substantia non recipit inter consortes suas. Item substantia contrarium nihil habet; nam nihil
      homini aut equo contrarium. Sed si quis dixerit Clodium Ciceroni fuisse contrarium, intelligit non ipsas substantias
      fuisse contrarias, sed qualitates quae in ipsis erant ut malitiam bonitati aut uitium uirtuti aut iniustitiam iustitiae.
      Videtur autem substantiae proprium quod una eademque capax est contrariorum quadam sui permutatione ut lapis, cum idem sit,
      potest nunc albus esse, nunc niger, idem tamen lapis esse non desinit: et Cicero, primo stultus, postea sapiens, idem tamen
      Cicero esse non desinit.
    </p>
            </div>
            <div type="cap" n="367"> 
               <p>Qualitatem esse diximus secundum quam dicimurquales.
          <milestone unit="par" n="1"/>Qualitatum forma una est in qua dispositio quaedam et habitus mentis esse intellegitur, ut 
      in omnibus perceptis artibus, sapientia, grammatica, rhetorica ceterisque quae ita haerent animo ut difficile amitti possint.
      Sed in his aliqua perfecta sunt, aliqua imperfecta ut si qui grammaticae arti operam dederit, in plerisque tamen fallatur,
      nondum potest dici habitus, sed tantum dicitur dispositio. Ita non omnis dispositio habitus, omnis autem habitus dispositio
      esse intellegitur.
    </p>
            </div>
            <div type="cap" n="368">
               <p>
      Secunda species est earum qualitatum quas recte «passibiles» dixerimus ut dulce atque amarum, calidum uel frigidum,
      non quod ex his eaedem substantiae aliquid patiantur, sed quod sensus nostros aliquid pati cogant. Cogit enim aliquid
      pati et tangentem calor et dulcedo gustantem. Item quae nobis ex aliqua passione naturae inoleuerint, secundum quas
      pallidus quisque uel ruber dicitur, non tamen ita ut quis aliqua repentina causa uel pallet uel rubet. Nam ipsae «passiones»
      rectius, non «qualitates» appellantur, siquidem secundum has non dicimur quales. Non enim sequitur ut qui pallet sit pallidus,
      aut qui amat amator, aut qui est ebrius ebriosus. Illae igitur passiones sunt, hae qualitates.
    </p>
            </div>
            <div type="cap" n="369">
               <p>
      Tertia species est earum qualitatum quae non ex eo quod iam quicque est, sed ex eo quod esse potest, intelleguntur
      ut dicimus fragile lignum, non quod iam fractum sit, sed quod frangi possit. Nam et palaestricum corpus duobus modis 
      dicimus, et id quod palaestra compositum est, et id quod natura ita formatum ut huic arti accommodatum sit, quamuis 
      ea non sit imbutum. Illud tamen a palaestra recte dicitur palaestricum, quod ipsius artis habet effectum, non autem 
      inuenitur ipsius qualitatis nomen, unde sit denominatum et deriuatum palaestricum illud quod nondum est, sed esse potest.
      Quare cognoscendum est dici quasdam substantias ex qualitatibus quarum nomina non inueniuntur. Namque ut «bonum» dicimus
      a «bonitate», non ita «optimum» ab «optimitate». Ita ergo palaestricum quod intellegimus ex eo quo percipere possit
      palaestram, non habet certum qualitatis nomen ex quo dictum uidetur. Constat tamen a qualitate esse dictum.
    </p>
            </div>
            <div type="cap" n="370">
               <p>
      Quarta species est earum qualitatum secundum quas formas figurasque intellegimus, ut quadrum, rotundum, pulchrum,
      deforme et similia.
          <milestone unit="par" n="1"/>Recipit qualitas magis et minus, nec tamen omnis. Nihil enim quadrum magis altero quadro quadrum est.
          Magis autem aliquid candido candidum dici potest. Et quaestio est in plerisque utrum magis iustus altero
          dici possit. Plerique autem subtiliter uidentur attendisse qui qualitates ipsas non dicunt recipere magis
          et minus, sed ea quae ab his denominantur ut iustitia sit ipsa una quaedam perfecta notio ut non dici possit
          «magis haec iustitia quam illa est», dici tamen potest «magis hic iustus quam ille est ». Item dici non potest
          « magis haec sanitas quam illa est», dici tamen possit «magis hic sanus quam ille est». Ex quo fit ut substantia
          non recipiat magis et minus, qualitates quidem per ipsas substantias possint recipere. Item contrarium qualitas
          habet, nec tamen omnis; nam sanitati cum sit imbecillitas contraria, nihil est quadro rotundoue contrarium.
          Videndum est autem, quoniam quicquid contrarium qualitati est qualitas sit necesse est: dulcedo autem qualitas;
          qualitas igitur amaritudo et similia.
    </p>
            </div>
            <div type="cap" n="371">
               <p>
      Quantitas bipertita est quod alia discreta est, alia continua: discreta ut numeri et orationis, continua
      ut lineae ac temporis. Item alia quantitatis diuisio est, quod alia situ quendam partium habet, alia non habet.
      Nam linea situ quodam partium intellegitur, siquidem dici potest quae pars eius quo loco sit dextramque ac sinistram
      uidetur habere. At uero numerus aut oratio aut tempus nihil horum habent, quamuis ordinem habere possint ut sit in his
      aliquid primum et secundum et ultimum et medium, nihil tamen quod in loco intellegatur.
    </p>
            </div>
            <div type="cap" n="372">
               <p>
      Quantitas omnis caret contrario. Quid enim bipedali tripedaliue contrarium ? Et si quis dixerit contraria esse magis et minus,
      quae uidentur esse uerba quantitatis, sciat non esse definitam quantitatem. Itaque, si dicat aliquid maius esse, uidetur
      ei contrarium quod minus est; si «certum» quaesiuero «quo maius est», et responderit «quod tripedali», apparet nihil esse
      contrarium. Ipsa sibi autem quae dicuntur maiora et minora, relatiue dici manifestum est. Quodlibet enim minori comparatum
      maius est idemque maiori comparatum minus est. Si igitur maius et minus contraria sunt, cogimur confiteri, quod ualde 
      absurdum est, posse alicui rei uno tempore simul euenire contraria. Rursus aliud absurdum cogimur intellegere,
      unam eandemque rem sibimet esse contrariam, siquidem res una diuersis quantitatibus comparata potest eodem tempore maior 
      et minor esse.
    </p>
            </div>
            <div type="cap" n="373">
               <p>
      Quantitas non recipit magis et minus; non enim quinque magis quinque sunt quam duo duo aut idem duo aliis duobus magis duo
      sunt, aut magis cras duo erunt quam hodie sunt. Est autem proprium quantitatis quod secundum hanc dicimus par et impar ut
      qualitatis proprium est quod secundum hanc dicimus simile atque dissimile, quamuis in diuersis rebus utrumque liceat abusiue
      usurpari.
    </p>
            </div>
            <div type="cap" n="374">
               <p>
      Relatiuum est quod hoc ipsum quod dicitur alicuius est uel ad aliquid quolibet modo referri potest, ut filius non 
      sine patre uel matre, et seruus non sine domino, potest intellegi, neque sine his illi uicissim.
    </p>
            </div>
            <div type="cap" n="375">
               <p>
      Dicuntur autem relatiua tribus modis: aut «alicuius» ut filius, aut «alicui» ut «uicinus» aut «ad aliquid» ut duplum,
      quoniam duplum ad aliquid simplum est. Omnia relatiua his ad quae referuntur, uice mutua respondent; nam pater est et
      respondent ita ut aliqua isdem casibus respondeant, aliqua casus mutent. Nam de filio dixi; item de seruo dicere possumus 
      quoniam seruus domini seruus est, dominus serui dominus. Haec ita sibi respondent ut eosdem casus in conuersione custodiant.
      Ita quoque duplum ad simplum est; item maior minore aliquo maior est et minor maiore aliquo minor est. Manifestum est ergo 
      ista casus in conuersione seruare. At uero scientia cum sit relatiua - alicuius enim rei scibilis scientia est -, in conuersione
      id ad quod refertur casum mutat. Nam quod dicimus «scientia scibilis rei est», non possumus dicere: «scibilis res scientiae est»,
      sed «scibilis res scientia scibilis est». Item sensus rei alicuius sensibilis sensus est, contra sensibilis res sensu sensibilis
      est. Haec ergo non ut quae supra dicta sunt seruatis isdem casibus, sed mutatis conuertuntur.
    </p>
            </div>
            <div type="cap" n="376"> 
               <p>
      Quaedam relatiua his, ad quae referuntur, et in tempore concordant, eaque simul esse incipiunt, simul desinunt
      ut seruus esse non potest, nisi cum esse coeperit dominus, et cum dominus esse desierit, seruus esse desinit. Et 
      item dominus, cum seruum non habuerit, dominus dici non potest. At uero noscibilis res prior est natura quam notio.
      Nam si noscibilia tollas, notio non erit; at uero si notionem tollas, potest aliquid esse noscibile, quamuis desit
      ille qui nouit.
    </p>
            </div>
            <div type="cap" n="377">
               <p>
      Relatiua possunt habere contraria, sed non omnia; namque inscientiae scientia contraria, amicitiae inimicitia. 
      At uero duplo nihil contrarium, neque maiori uel minori, quia, quisquis ista contraria putauerit cogitur confiteri
      unam eandemque rem uno atque eodem tempore posse sibi esse contrariam. Siquidem maior minori comparatus maior est,
      idemque maiori comparatus minor est uno atque eodem tempore, quod contrariis euenire nullo modo potest. Nam quo 
      tempore homo stultus, non eodem tempore sapiens esse potest, neque quo tempore albus est, eodem tempore niger esse
      potest. Quod quia euenire posse in maiore et minore ostendimus, fateamur necesse est maius et minus non esse contrarium,
      item duplum simplo non esse contrarium, quoniam hoc idem duplum potest esse ad aliquid simplum. Non igitur omnia relatiua
      possunt habere contrarium. Item magis et minus quaedam recipiunt, quaedam non. Nam magis hic amicus illo est, hoc
      magis duplum illo duplo esse non potest propterea quia, si duplum est, ita duplum est ut, plus aliquid minusue si
      fuerit, non sit duplum.
    </p>
            </div>
            <div type="cap" n="378">
               <p>
      Quaeritur utrum aliqua substantia dici possit relatiue. Sed de prima substantia dici relatiue posse nulla
      quaestio est. Non enim Cicero alicuius dici potest aut ad aliquid referti. Item equus, <del>iam quis equus</del> ut
      Rhoebus, non alicuius est hoc ipso quod Rhoebus est, sed quod iumentum est, alicuius iumentum est. Non ergo
      prima substantia relatiue dici potest neque pars eius quaelibet quae sine dubio et ipsa prima substantia. Nam quemadmodum 
      Cicero prima substantia est, ita manus eius. (Manus uero, non eius, sed specialiter manus, ita secundae substantiae, relatiue 
      dici non potest). Non enim sua conuersione respondent ut, si dicamus «manus <supplied>est manus</supplied> Ciceronis», non Cicero manus Cicero
        est neque ipsa manus ob hoc manus quia Ciceronis est, sed quia ita affecta est, «manus» dicitur
        (non quod alicuius sit). Non ergo ut diximus, prima substantia neque partes eius relatiue dici possunt.
        <milestone unit="par" n="1"/>Quaeritur ergo de partibus secundae substantiae. Nam de ipsa substantia nulla quaestio est. Non enim homo
        alicuius homo. Sed manus specialiter alicuius hominis manus est et, ut mutua conuersione respondeat,
        alicuius «manuati» manus ut possimus ita conuertere quia et «manuatum» aliquid manu «manuatum» est.
        Item ungula, non primae substantiae ungula, sed alicuius ungulati quia et ungulatum aliquid ungula ungulatum
        ut mutuam possit habere conuersionem, quod relatiuis esse diximus proprium. Si ergo maneat illa relatiuorum
        definitio ut relatiuum sit quicquid «alicuius» dici potest, difficile resistimus dici partes secundarum
        substantiarum relatiue. Si uero illa definitio est mutata ita ut relatiua sint ea quae ad aliquid referuntur excepto eo
        quod in aliquo sunt, nulla incidit in hanc definitionem substantia, quemadmodum seruitus, excepto eo quod in eodem seruo
        est, id est in aliquo homine, refertur ad dominum. At uero pinna ita pinnati alicuius pinna est ut, <del>excepto eo</del> quod
        in aliquo pinnato est, ad nihil referri possit.
      </p>
            </div>
            <div type="cap" n="379">
               <p>
      Sane admonendi sumus ne nos pudeat uerba noua facere ad necessitatem conuersionis; nam si mutua conuersio non respondet,
      non relatiue enuntiamus, hoc modo: cum dico «pinnam», uolens eam ostendere relatiuam non me pudet pinnatum aliquid propter
      conuersionem dicere; est enim pinnatum ita usitatum ut aures non offendat. Si de pede agatur, non pudeat simili deriuatione
      fingere aptum conuersioni uerbum. Item scire oportet eum qui relatiuum aliquid ad quid referatur ignorat nec omnino utrum
      ad aliquid referri possit id quod dicit, scire posse, hoc modo cum dicis «hoc duplum est», nosti simplum eius, id est ad
      quod duplum sit, aut si illud ignoras, nec omnino utrum duplum sit scire potes.
    </p>
            </div>
            <div type="cap" n="380"> 
               <p>
      Facere et pati possunt habere contrarium ut calefacere, refrigerare et calefieri, refrigerari. Habent etiam magis et
      minus ut magis et minus urere et magis et minus uri.
    </p>
            </div>
            <div type="cap" n="381"> 
               <p>
      Situs omnis denominatiue dicitur ut sedere a sessione, stare, ab statione, et quamuis nonnumquam nomina deficiant,
      ex quibus situs denominantur, ratio tamen non deficit.
    </p>
            </div>
            <div type="cap" n="382">
               <p>
      De illis tribus quae restant, supra dicta exempla sufficiunt. Quando enim dicimus ut «heri», «cras»; ubi ut «Romae»,
      «Athenis»; habitum ut «calceatum», «armatum». Quid horum recipiat magis et minus, cum in sermone inciderit, facile apparet.
    </p>
            </div>
            <div type="cap" n="383"> 
               <p>
      Istae sunt decem praedicationes, ex quibus aliquid necessario singillatim enuntiamus. Nam quicquid omnino dixerimus quod 
      aliquid significet, nondum tamen intellegi possit an uerum an falsum sit, unum est de his decem, exceptis dumtaxat illis 
      uerborum quodammodo articulis. Sunt enim pleraque a grammaticis in orationis partibus enuntiata quae omnino per se nihil
      ualent aut aliquid significant plenum, nisi cum fuerint uerbis adiuncta, ut coniunctiones, praepositiones, et quicquid
      tale illi docent.
    </p>
            </div>
            <div type="cap" n="384">
               <p>
      Restat ut de oppositis dicamus. Sunt autem opposita quae sibi, ueluti ex aduerso, uidentur obsistere, ut contraria. Nec
      tamen omnia quae opponuntur sibi, contraria sunt, sed omnia contraria opposita sunt. Opponuntur autem sibi ita ut aut
      relatiua opponantur ut magnum paruo et dimidium duplo, aut contraria ut stultitia sapientiae, aut habitus orbationi ut
      cernentia caecitati, aut aientia negationi ut «Cicero disputat», «Cicero non disputat». Haec autem inter se nonnihil differunt.
          <milestone unit="par" n="1"/>Nam relatiuum relatiuo ita opponitur ut hoc ipsum quod opponitur eius sit cui opponitur aut ad id
            quocumque modo referatur. Nam dimidium opponitur duplo et eiusdem dupli dimidium est. Ita ergo illi opponitur ut eius
            sit et paruum opponitur ut eius sit magno ita ut ipsum paruum ad hoc magnum, cui opponitur, paruum sit.
    </p>
            </div>
            <div type="cap" n="385">
               <p>
      Contraria uero ita sibi opponuntur ut non eorum sint quibus opponuntur aut ad ea quocumque modo referantur; siquidem 
      stultitia sapientiae ita contraria est ut non eiusdem sapientiae stultitia sit aut ad illam sit stultitia. Sciendum tamen
      est quaedam contraria medium habere, quaedam non habere. Nam quae sunt talia ut in ea re, in qua esse possunt, alterutra uice
      necessario insint, medio carent ut sanitas et imbecillitas. Haec duo contraria natura insunt corporibus animalium, atque ita
      uice alterutra necessario insunt ut diximus ut in quo animalis corpore sanitas non est, necessario imbecillitas sit, et in
      quo imbecillitas non est, necessario ut sanitas sit. At uero candidum et nigrum cum sint contraria et naturaliter in corporibus
      inueniantur propterea medio non carent quia non necesse est corpus aliquod candidum esse aut nigrum. Potest enim ita deesse
      candidum ut non insit nigrum atque hoc modo ex alia parte; ergo color aliqui medius inueniri potest ut luteus uel uiridis.
    </p>
            </div>
            <div type="cap" n="386"> 
               <p>
      Habitus et orbatio ita sibi opponuntur ut in ea re, cui euenire possunt, alterum eorum necessario insit ex illo dumtaxat
      tempore quo ea natura esse permittit, ut dentatum eum dicimus qui dentes habet, edentulum uero non illum dicimus qui dentes
      non habet, sed cui natura inest ut habeat, et ex illo tempore quo iam natura permittit ut habeat. Nam neque lapidem recte
      dicimus edentulum qui numquam dentes habet neque infantem. Quamuis aliquando habere possit, nondum tamen illo tempore ut
      habeat natura permittit. Hoc ergo tertium genus oppositorum differt a primo relatiuorum eo quod cernentia ita opponitur
      caecitati ut eiusdem caecitatis non sit aut ad eam quodam modo referatur; a secundo genere, id est contrariorum, illud
      differt ab his dumtaxat contrariis quae habent medium, quod cernentia et caecitas intelleguntur erga oculos ut alterum
      eorum necessario insit. Hoc ergo differunt ab his contrariis quae habent medium quia illorum alterum non necessario inest
      substantiae, horum autem necessario. Ab his uero contrariis quae medio carent, haec ipsa opposita differunt, quod illa rei
      cui natura insunt omni tempore alterutra uice accidant necesse est ut corpori animalis sanitas et imbecillitas: alterum
      eorum semper est in corpore animalis, haec autem possunt aliquo tempore ei rei cui natura inesse possunt utraque deesse
      aliquando; ut infans, dum nondum tempus est quo dentes habere possit, neque dentatus neque edentulus dicitur, et oculi 
      alicuius animantis, nondum adueniente tempore quo uidere possint, neque caeci neque uidentes dicuntur.
    </p>
            </div>
            <div type="cap" n="387">
               <p>
      Quartum genus oppositorum est aientia et negantia ut «Cicero disputat», et «Cicero non disputat». Haec a superioribus
      differunt quod illa singillatim dici possunt, haec nonnisi conexe dicuntur. A relatiuis hoc differunt quod illa etiam
      <supplied>
                     <gap/>
                  </supplied> A contrariis hoc differunt quod illa, si conexe dicantur, tamdiu aut uera aut falsa sunt quamdiu est illud,
        in quo inesse possunt; cum autem hoc esse destiterit, neque uera neque falsa sunt ut «stultus est ille», et
        «sapiens est ille»: quamdiu uiuit, horum alterum uerum est; cum ipse esse destiterit utraque falsa sunt quia ille qui
        non est neque stultus neque sapiens esse potest. At uero «Cicero disputat» et «Cicero non disputat» ita sibi opponuntur
        ut et dum uiuit Cicero alterum eorum necessario sit et ipso mortuo falsum est quidem quod disputat, uerum tamen est quod
        non disputat. Hoc modo discernuntur haec et ab habitu atque orbatione; nam qui non est, neque caecus est neque uidens.
        Nec sane moueare quod uidemur iam de proloquiis aliquid dixisse, de quibus postea dicendum est; hoc nam factum est
        occasione oppositorum.
      </p>
            </div>
            <div type="cap" n="388">
               <p>
      Nomen est quod quam rem significat et per casus flecti potest; uerbum est quod aliquid significat et per tempora flecti
      potest ut «Cicero» nomen, «disputat» uerbum. Haec ab inuicem separata. nonnihil quidem significare, uerum tamen uel
      falsum dici non possunt. Cum autem fuerint coniuncta, iam possunt et affirmari et negari ut «Cicero disputat»: iam
      dici potest «Cicero non disputat». Esse autem debet nominatiuus casus nominis et tertia uerbi persona. Prima persona 
      significat aliquid quod iam affirmari et negari possit, et in hominem tantum cadit. In ea intellegitur nomen, etiamsi
      non dicatur ut «disputo» plenum est, etiamsi non dicas «ego». Item secunda persona et ipsa iam ueritati aut falsitati
      obnoxia est, sed etiam ipsa in hominem cadit, et ei nec recte dicimus «disputas» qui nec audire nec intellegere quod
      dicitur potest. Ergo et hoc cum dicatur sine nomine, tamen ibi nomen intellegitur. Aliter figurate utimur siue prima
      siue secunda persona ut aut loquentem eum inducas qui loqui non potest, aut ad eum conuertamus orationem qui neque
      audire neque intellegere potest.
    </p>
            </div>
            <div type="cap" n="389"> 
               <p>
      Tertia uero persona non hominis tantum est, sed aliarum etiam rerum, et simul ac dicta fuerit, non continuo intellegitur
      nisi forte de eo dicatur aliquid quod de eo solo potest intellegi ut, cum dicimus «pluit», iam potest esse uerum aut falsum,
      cum non addamus nomen: notum est qui pluat. Cum uero dicimus «disputat», cum aliquid iam significet, non tamen uerum aut
      falsum dici potest, si nomen non addatur et quamuis de homine hoc tantum possit intellegi, quia non de uno dici potest,
      necessario subdendum est nomen et «resistit» cum dicimus, tenia persona est, et exigit nomen non hominis tantum, sed 
      cuiuslibet quod resistere potest. Prima igitur et secunda persona et de homine tantum possunt intellegi et solae dictae
      possunt aut uerae aut falsae dici, quia cum his etiam nomina intelleguntur; tertia uero et non omnis sola dici potest
      et non de solo homine intellegitur.
    </p>
            </div>
            <div type="cap" n="390"> 
               <p>
      Quod ergo fuerit ex nominatiuo casu nominis et tertia uerbi persona coniunctum, proloquium dicitur, ita ut iam necessario
      aut uerum sit aut falsum aut dubium. Namque «homo animai est» omnes iudicamus uerum esse, et «omne animai homo est» omnes
      iudicamus falsum; «ille disputat», quamuis necessario aut disputet aut non disputet, nobis tamen dubium est. Alterum enim
      horum necessarium esse intellegimus, sed quid horum sit nescimus. Vbi uero illa uerba sunt quae impersonalia dicuntur,
      non ex nominatiuo casu impletur sententia, sed alios casus recipit ut «disputatur» cum dicitur, plena sententia est, si
      ablatiuum adiungas, hoc est «a Cicerone». Et «paenitet» cum dicitur, piena sententia est, si accusatiuum iungas, id est
      «Ciceronem». Et multa sunt talia.
    </p>
            </div>
            <div type="cap" n="391">
               <p>
      Illud tamen constat personalia uerba non implere sententiam nisi nominatiuo casu et tertia persona. Sunt etiam
      sententiae quae, quamuis constent ex nomine et uerbo, affirmari tamen aut negari non possunt, quae non
      proloquia, sed eloquia dici nonnullis placuit ut est modus imperatiuus cum dicimus «curre». Iam piena sententia
      est; nam nec solum intellegi sed etiam fieri potest quod dicis; negari tamen non potest. Non enim hoc negat qui 
      dixerit «noli currere». Hoc enim non est aduersum ei quod dictum est «curre» ut hoc sit uerum, illud falsum ut
      possit nasci quaestio. Nam, de aientia et negatione, quaestio sine dubio nascitur ut «ille currit» et «ille non
      currit»: quaestio est utrum currat. «Curre» autem et «noli currere» non facit quaestionem utrum currat. Nulla
      quidem quaestio hic potest intellegi utrum currere debeat. Hoc enim ex aientia et negatione <supplied>non</supplied> natum est, ut
      «currere debet» et «currere non debet». Hoc facit <supplied>et</supplied> optatiuus modus. Cum enim plena sit sententia, cum dicamus
          «utinam scribam!», «utinam non scribam!», non potest hinc nasci quaestio utrum scribat. Sed pleraque talia
          sunt; haec ad exemplum sufficiant.
        </p>
            </div>
            <div type="cap" n="392">
               <p>
      Quod ergo fuerit iunctum ex nomine et uerbo, si plenum nomen et plenum uerbum sit, necessario facit sententiam,
      sed non necessario facit proloquium, si nihil est quod iam et affirmari et negari potest. Et supra diximus multa
      dici plena sententia quae tamen affirmari et negari <supplied>non</supplied> possint. Plenum igitur proloquium est «omnis homo animal
        est», et quamuis natura illud exigat ut primo nomen et postea uerbum dicatur, ut dictum est, non desinit uerum
        esse proloquium, etiamsi dicas «animal est omnis homo».
    </p>
            </div>
            <div type="cap" n="393">
               <p>
      Quicquid accesserit huic sententiae, cui parti accedat, diligenter uidendum est. Nam sunt proloquii partes duae: quae
      in nomine, una, subiectiua dicitur, quae in uerbo, altera, declaratiua. Subicitur enim quid sit, et declaratur quid de
      illo possit intellegi. Cum ergo dicimus «Cicero disputat», si accedat huic sententiae «in Tusculano», declaratiuae accessit,
      si accedat «Romanus», subiectiuae; item si accedat «prudenter et copiose», declaratiuae; item cum dicitur «cum Catone»,
      declaratiuae accessit. Quicquid igitur nominatiuo casu accedit, subiectiuae accedit; quicquid declaratiuae accedit, uariis
      casibus et modis accedit. Nam subiectiuae non possunt alii casus accedere, declaratiuae nonnisi uarii excepto norninatiuo.
    </p>
            </div>
            <div type="cap" n="394"> 
               <p>
      Illud tamen sciendum posse fieri ut uerbum sit in subiectiua, nomen in declaratiua, sed ita uerbum in subiectiua
      ut aliquod pronomen secum uice nominis teneat. Ita etiam nomen est in declaratiua ut teneat secum aliquod uerbum,
      ex quo eius uicem impleat; uelut si dicamus «qui disputat Cicero est», «qui disputat» subiectiua est, «Cicero» est
      declaratiua. Sed illam subiectiuam pronomen facit, hanc declaratiuam uerbum.
    </p>
            </div>
            <div type="cap" n="395">
               <p>
      In hac igitur parte illud dicimus quemadmodum iuncta sint nomina et uerba nec tamen possint plenam facere sententiam; 
      et si faciunt, quemadmodum falsitati et ueritati non sint obnoxiae sententiae, quamuis sint plenae, et quemadmodum ad 
      id perueniatur ut iam non solum piena sententia sit, sed etiam necessario uetà. aut falsa.
    </p>
            </div>
            <div type="cap" n="396"> 
               <p>
      Tertia pars sequitur, in qua dicendum iam est de ipsis proloquiis, ad quorum intellectum in superiore parte 
      peruenimus. Proloquia igitur differentias habent binas in quantitate et qualitate. Quantitatis differentia
      est quod alia sunt uniuersalia, alia particularia, alia indefinita. Vniuersale est ut «omnis homo animai est»;
      particulare ut «quidam homo ambulat»; indefinitum ut «homo ambulat». Quod igitur indefinite dicimus, necessario
      particulariter accipimus, non necessario uniuersaliter. Quoniam id potissimum numerandum quod securum habet intellectum,
      indefinitum pro particulari accipitur. Erunt ergo duae differentiae in quantitate, quod aliud est uniuersale proloquium,
      aliud particulare; in qualitate item duae quarum dedicatiua altera, altera abdicatiua. Dedicatiuum est ut «omnis uoluptas
      bonum», abdicatiuum ut «omnis uoluptas non bonum».
    </p>
            </div>
            <div type="cap" n="397"> 
               <p>
      Uniuersale igitur dedicatiuum non necessario sequitur conuersio. Non enim si omnis homo animal est, omne animal
      homo est. Vniuersale autem abdicatiuum necessario sequitur conuersio. Si enim omnis uoluptas bonum non est, omne 
      bonum non est uoluptas, et si omnis homo non est animal mutum, omne animal mutum non est homo. Particulare autem 
      dedicatiuum habet necessariam conuersionem, nam si quidam homo animal est, quoddam animal homo est. Particulare uero
      abdicatiuum non habet necessario conuersionem; non enim, si quoddam animal non est rationale, quoddam rationale non est
      animal. Vniuersalis ergo dedicatiua et particularis abdicatiua non necessario recurrunt. Vniuersalis autem abdicatiua et
      particularis dedicatiua necessario conuertuntur, ita tamen ut facta conuersione in declaratiua particula negatio maneat.
      Nam utique conuersio ita fit ut quae particula fuit declaratiua, eadem subiectiua sit. Ergo cum dico «omnis uoluptas bonum 
      non est», «omnis uoluptas» subiectiua, «non est bonum» declaratiua. Si conuertam «omne bonum uoluptas non est», facta est
      quidem subiectiua quae fuit declaratiua, negatio tamen hanc particulam tenet quae facta est declaratiua. Et si uelim sic
      dicere nulla «uoluptas bonum est», conuertendum est sic: «nullum bonum uoluptas est».
    </p>
            </div>
            <div type="cap" n="398">
               <p>
      Sed propter duo proloquia quae dicimus non necessario conuerti, debemus intendere omnia quae proloquiis attribuuntur
      per quae recte aut non recte proponi possunt ut uerum aut falsum possint ostendere. Haec autem quinque sunt iam superius 
      demonstrata: genus, differentia, accidens, definitio et proprium. Definitio et proprium faciunt illa proloquia recurrere,
      alia tria nullo modo. Namque, ut «omnis homo animal est rationale mortale», ita «omne animal rationale mortale homo est»;
      et, quemadmodum «omnis homo risibile est», ita «omne risibile homo est». Rursum in particulari abdicatiuo uidendum est
      quid sit proprium non esse. Vt enim proprium est hominis esse risibile, ita proprium est risibile non esse praeter hominem.
      Ergo si particulare abdicatiuum proponamus sic, «quiddam risibile non est praeter hominem », recurrit sine dubio, «quiddam
      praeter hominem non esse risibile». Item «quiddam inanimum, irrationale, immortale non est homo», «quidam homo non est
      inanimum, irrationale, immortale».
    </p>
            </div>
            <div type="cap" n="399">
               <p>
      Item sunt aliae conuersiones quae faciunt easdem proloquiorum particulas indefinitas, etiam negatione scilicet
      de loco migrante. Nam particulae indefinitae fiunt hoc modo: «homo», «non homo»; «animal», «non animal» et ideo
      indefinitum est, quia negas tantum hoc esse, non dicis quid sit. Cum ergo dico «omnis homo animal», si uelim recte
      conuertere, adhibeo negationes ut fiant particulae indefinitae. Si enim est uerum omnis homo animal est, et uerum
      est «omne non animal non homo». Hac conuersione usus est in Rhetoricis Cicero: «Deinde si constitutio et ipsa et
      pars eius quaelibet intentionis depulsio est, quae intentionis depulsio non est, ea nec constitutio est nec pars
      constitutionis».
    </p>
            </div>
            <div type="cap" n="400">
               <p>
      Item particularis abdicatiua potest hoc modo conuerti: si enim «quoddam animal homo non est», «quoddam non homo animal est»,
      et in hac conuersione obseruandum est, <supplied>ut</supplied> ubi non est negatio cum directo proponimus sit dum conuertimus. Hanc uicissim
        conuersionem recipiunt duo proloquia quae illam primam non recipiebant; solum uniuersale abdicatiuum non illam recipit.
        Vocetur ergo dicendi causa illa «prima conuersio», haec  secunda». Haec autem proloquia quemadmodum inter se affecta 
        sint hoc modo manifestius apparebit.
    </p>
            </div>
            <div type="cap" n="401">
               <p>
      Quattuor lineis quadrata formula exprimatur. In primo angulo superioris lineae scribatur uniuersalis dedicatiua et
      in alio eiusdem angulo uniuersalis abdicatiua; item infra ad primum angulum particularis dedicatiua, ad angulum 
      reliquum particularis abdicatiua; deinde ducantur angulares lineae ab uniuersali dedicatiua ad particularem
      abdicatiuam et ab uniuersali abdicatiua ad particularem dedicatiuam.
      <milestone unit="par" n="1"/>Duae igitur superiores simul confirmari non possunt, simul negari possunt.
    </p>
            </div>
            <div type="cap" n="402">
               <p>
      Nam non potest simul uerum esse «omnis uoluptas bonum est», «omnis uoluptas non est bonum». Possunt autem simul esse
      non «omnis uoluptas bonum est», «non omnis uoluptas non est bonum». Duae uero inferiores uicissim simul negari non possunt,
      simul confirmari possunt. Nam utique non potest simul «non quaedam uoluptas bonum» et «quaedam uoluptas bonum esse».
      At uero potest et «quaedam uoluptas bonum esse» et «quaedam uoluptas non esse bonum». Angulares autem neque simul 
      affirmari neque simul negari possunt. Nam si uerum est «omnis uoluptas bonum est», falsum est « quaedam uoluptas
      non est bonum ». Item si falsum est «omnis uoluptas <del>non</del> est bonum», uerum est quaedam «uoluptas non est bonum».
      Hoc item contingit, si prius particularem uicissim nomines. Item si uerum est «omnis uoluptas non est bonum»,
      falsum est «quaedam uoluptas bonum est» et si falsum est «omnis uoluptas non est bonum», uerum est «quaedam uoluptas bonum est».
    </p>
            </div>
            <div type="cap" n="403"> 
               <p>
      Item uniuersalis dedicatiua confirmata particularem suam necessario confirmat, negata non necessario eam negat.
      Nam si uerum est «omnis uoluptas bonum est», necessario uerum est «quaedam uoluptas bonum est». At uero si superiorem
      negemus hoc modo non omnis uoluptas bonum est, potest fieri ut quaedam uoluptas bonum sit. Particularis item
      dedicatiua confirmata non necessario uniuersalem suam confirmat, negata necessario illam negat. Nam si uerum est
      «quaedam uoluptas bonum est» non sequitur ut «omnis etiam uoluptas bonum sit». Si uero «quaedam uoluptas bonum non
      est», falsum est «omnis uoluptas bonum est». In duabus reliquis hoc obseruabis.
    </p>
            </div>
            <div type="cap" n="404"> 
               <p>
      Plenam sententiam cum proposuerimus, aliquid ex ea uolentes efficere, cum concessa fuerit, «sumptum» dicitur.
      Huic etiam uni sententiae alia certa ratione debet innecti et utique propter id quod inferre uolumus concedenda.
      Et haec cum concessa fuerit, «sumptum» dicitur.
    </p>
            </div>
            <div type="cap" n="405">
               <p>
      Ex duobus sumptis ratione sibimet nexis conficitur illatio. Quae illatio «sumptum» propterea dici non potest,
      quia non exspectas ut hoc etiam tibi aduersarius concedat, sed eo inuito sequitur, si modo ratione seruata fuerit
      illatum. Et, ut hoc planum fiat exemplo, putemus quaestionem esse utrum uoluptas utilis sit. Si proponamus
      ita «omnis uoluptas bonum est», piena quidem sententia est; sumptum efficitur, si hoc aduersarius concedat.
      Quo concesso adiungenda est alia sententia «omne autem bonum utile est». Si hoc etiam concesserit, efficitur
      sumptum; ex quibus duobus sumptis etiam inuito eo sequitur «omnis igitur uoluptas utilis est».
    </p>
            </div>
            <div type="cap" n="406"> 
               <p>
      Hoc totum quod constat ex duobus sumptis et illatione, ratiocinatio a nobis, a Graecis <foreign xml:lang="grc">συλλογισμός</foreign> appellatur.
      Est ergo ratiocinatio ex duobus pluribusue concessis ad id quod non conceditur necessaria peruentio. Possunt ergo
      plura esse sumpta, sed minus a duobus esse non possunt. Etenim est integra ratiocinatio, si ad illud quod uolumus
      ostendere utile esse uoluptatem, tribus etiam sumptis peruenire uelimus ut «omnis uoluptas secundum naturam est;
      omne quod secundum naturam est bonum est; omne bonum utile est; omnis igitur uoluptas utilis est». Ex hoc apparet 
      plura etiam licere addere, si oportuerit.
    </p>
            </div>
            <div type="cap" n="407"> 
               <p>
      Nonnumquam etiam concludimus inferentes non quidem id quod conficitur, sed quod ex eo ipso quod inferre debemus necessario
      conficitur, hoc modo: «omnis uirtus bonum est; omne bonum utile est; omnis igitur uirtus non nocet». Inferendum erat
      «omnis igitur uirtus utilis»; ex eo necessario sequitur non nocere; quod enim utile est, numquam nocet. Hoc a Graecis
      <foreign xml:lang="grc">συμπέρασμα</foreign> dicitur, a nobis dici potest «confinis conclusio». Ratiocinatio igitur, siue propriam et suam, siue
      confinem habens conclusionem, diuiditur in duo genera, praedicatiuum et condicionale.
    </p>
            </div>
            <div type="cap" n="408">
               <p>
      Praedicatiuus <supplied>syllogismus</supplied> est in quo sumpta ita sibi nexa sunt ut aliquo extrinsecus addito suppleantur
        ut hoc quod supra dictum est «omnis uoluptas bonum est; omne bonum utile est». Videmus utique nec totum
        quod supra positum est dictum, sed unam inde partem sumptam declaratiuam quae secundo proloquio facta est
        subiectiua; quod proloquium secundum, ut impleret sententiam, aliquid petiuit extrinsecus, id est «utile est». Huius
        illatio conficitur ex eo quod accessit et ex eo quod non est repetitum, id est «omnis igitur uoluptas utile est». Huius
        generis tres formae sunt: prima est in qua declaratiua particula superioris sumpti sequentis efficitur subiectiua,
        aut subiectiua superioris declaratiua sequentis. Declaratiua superioris fit subiectiua sequentis ut in superiori proposito
        exemplo; subiectiua superioris fit declaratiua sequentis, si hoc modo uelis conuertere: «omne bonum utile est; omnis
        uoluptas bonum est; omnis igitur uoluptas utile est». Secunda forma est in qua declaratiua superioris sumpti eadem
        est etiam declaratiua sequentis ut «omnis uirtus bonum est et omnis uoluptas non est bonum, omnis igitur uoluptas
        non est uirtus». Tertia forma est in qua subiectiua superioris sumpti eadem est etiam subiectiua sequentis ut
        «quoddam bonum uoluptas est; omne bonum utile est; quoddam igitur utile est uoluptas».
    </p>
            </div>
            <div type="cap" n="409"> 
               <p>
      In prima forma et uniuersaliter et particulariter et dedicatiue et abdicatiue concludi potest; in secunda forma 
      nisi per contrarium concludi non potest; in tertia forma particulariter tantum concluditur: quapropter non frustra
      hic est ordo seruatus. Nam merito prima dicitur, in qua omni modo concludi potest, secunda item recte, in qua potest
      concludi uniuersaliter quamuis per contrarium, tertia item recte, quia in quantitate minor est, in qua nisi 
      particulariter concludi non potest.
    </p>
            </div>
            <div type="cap" n="410">
               <p>
      Nunc dicendum est singulae formae quot modos recipiant. Nam recipiunt intra certum numerum, extra quos modos quicquid
      conclusum fuerit non est temere concedendum. Recipit autem prima nouem modos, secunda quattuor, tertia sex.
    </p>
            </div>
            <div type="cap" n="411">
               <p>
      Primae formae primus modus est, in quo conficitur ex duobus uniuersalibus dedicatiuis uniuersale dedicatiuum directim
      ut est «omne iustum honestum; omne honestum bonum; omne igitur iustum bonum». Si reflexim inferas «omne igitur bonum
      iustum», non sequitur, sed particulariter potest inferri «quoddam igitur bonum iustum», et efficitur quintus modus.
      Secundus modus est, in quo conficitur ex uniuersali dedicatiuo et uniuersali abdicatiuo uniuersale abdicatiuum
      directim ut est «omne iustum honestum; nullum honestum turpe; nullum igitur iustum turpe». Si reflectas, «nullum
      igitur turpe iustum», efficitur sextus modus. Diximus enim supra uniuersale abdicatiuum posse conuerti. Tertius
      modus est, in quo conficitur ex particulari dedicatiuo et uniuersali dedicatiuo particulare dedicatiuum directim 
      ut est «quoddam iustum honestum; omne honestum utile; quoddam igitur iustum utile». At si flectas, efficitur septimus modus,
      «quoddam igitur utile iustum », quoniam supra dictum est particulare dedicatiuum posse conuerti. Quartus modus est, in
      quo conficitur ex particulari dedicatiuo et uniuersali abdicatiuo particulare abdicatiuum directirn ut est «quoddam
      iustum honestum; nullum honestum turpe; quoddam igitur iustum non est turpe». Reflecti non potest. Diximus enim supra
      particulare abdicatiuum non posse conuerti. Octauus modus est, in quo conficitur ex uniuersali abdicatiuo et uniuersali
      dedicatiuo particulare abdicatiuum reflexim, ut est «nullum turpe honestum; omne honestum iustum; quoddam igitur iustum 
      non est turpe». Nonus modus est, in quo conficitur ex uniuersali abdicatiuo et particulari dedicatiuo particulare 
      abdicatiuum reflexim ut est «nullum turpe honestum; quoddam honestum iustum; quoddam igitur iustum non est turpe».
    </p>
            </div>
            <div type="cap" n="412"> 
               <p>
      Secundae formae primus modus est in quo conficitur ex uniuersali dedicatiuo et uniuersali abdicatiuo uniuersale
      abdicatiuum directim ut «est omne iustum honestum; nullum turpe honestum; nullum igitur iustum turpe». Hic
      reflexione si utaris, alius modus non efficitur, quoniam de utrisque subiectiuis fit illatio. Secundus modus
      est in quo conficitur ex uniuersali abdicatiuo et uniuersali dedicatiuo uniuersale abdicatiuum directim ut
      «est nullum turpe honestum; omne iustum honestum; nullum igitur turpe iustum». Tertius modus est in quo 
      conficitur ex particulari dedicatiuo et uniuersali abdicatiuo particulare abdicatiuum directim ut est «quoddam
      iustum honestum; nullum turpe honestum; quoddam igitur iustum non est turpe». Quartus modus est in quo conficitur
      ex particulari abdicatiuo et uniuersali dedicatiuo particulare abdicatiuum directim ut «est quoddam iustum non est
      turpe; omne malum turpe; quoddam igitur iustum non est malum».
    </p>
            </div>
            <div type="cap" n="413">
               <p>
      Tertiae formae primus modus est in quo conficitur ex duobus uniuersalibus dedicatiuis particulare dedicatiuum
      directim ut «est omne iustum honestum; omne iustum bonum; quoddam igitur honestum bonum». Secundus modus est
      in quo conficitur ex particulari dedicatiuo et uniuersali dedicatiuo particulare dedicatiuum directim ut
      «quoddam iustum honestum; omne iustum bonum; quoddam igitur honestum bonum». Tertius modus est in quo conficitur
      ex uniuersali dedicatiuo et particulari dedicatiuo particulare dedicatiuum directim ut «est omne honestum iustum;
      quoddam honestum bonum; quoddam igitur iustum bonum». Quartus modus est in quo conficitur ex uniuersali dedicatiuo
      et uniuersali abdicatiuo particulare abdicatiuum directim ut «est omne iustum honestum; nullum iustum malum; quoddam
      igitur honestum non est malum». Quintus modus est in quo conficitur ex particulari dedicatiuo et uniuersali abdicatiuo
      particulare abdicatiuum directim: «quoddam iustum honestum; nullum iustum malum; quoddam igitur honestum non est malum».
      Sextus modus est in quo conficitur ex uniuersali dedicatiuo et particulari abdicatiuo particulare abdicatiuum directim
      ut «est omne iustum honestum; quoddam iustum non est malum; quoddam igitur honestum non est malum». Omnes igitur modi 
      certum ordinem tenent, eiusdemque ordinis ratio est quae in ipsis forrnis demonstrata est.
    </p>
            </div>
            <div type="cap" n="414"> 
               <p>
      Condicionalis syllogismus est cuius propositio et plenum argumentum et plenum id de quo quaestio est continet
      ita ut, assumpto argumento, iam certum inferri possit de quo quaestio erat, ad hunc modum: ponamus quaestionem 
      esse utrum sit utilis rhetorica, et uolentes utilem probare, argumentum ab huius definitione capiamus quod est bene
      dicendi scientia. Ex hoc argumento et illa quaestione condicionalis syllogismus ponitur sic: «si rhetorica est bene
      dicendi scientia utilis est». Assumimus argumentum ita: «est autem rhetorica bene dicendi scientia». Haec duo qui
      concesserit, etiam inuitus, concedat necesse est utilem esse rhetoricam, quod erat dubium antequam propositio et
      assumptio concederetur. Nihil tamen in assumptione accessit extrinsecus quod est proprium praedicatiui syllogismi.
      Hic primus modus a dialecticis appellatur qui est ab antecedentibus propterea quoniam argumentum, quemadmodum propositum
      est, ita et assumptum, hoc tantummodo differens, quod cum condicione propositum est et sine condicione assumptum.
    </p>
            </div>
            <div type="cap" n="415">
               <p>
      Secundus modus est qui appellatur a consequentibus in quo ipsum argumentum quaestionem sequitur, non quaestio
      argumentum, hoc modo: «si non est rhetorica utilis, non est bene dicendi scientia». Assumitur argumentum a contrario,
      id est per negationem, sic: «est autem bene dicendi scientia; utilis est igitur».
    </p>
            </div>
            <div type="cap" n="416">
               <p>
      Tertius modus est qui appellatur a repugnantibus, in quo demonstratur non posse simul hoc esse et illud non esse; 
      in quo cum fuerit assumptum unum, aliud necessario tolletur, id est ut, cum fuerit assumptum esse, non esse tollatur,
      hoc modo: «non est bene dicendi scientia rhetorica et non est utilis; est autem bene dicendi scientia; utilis est igitur».
      Confectum est utilem esse sublato eo quod non esse utile propositum erat. Hi tres modi ex uno argumento possunt confici et
      unam rem omnes probare possunt. Nec interest in propositione quam partem in primo ponas utrum argumenti utrum quaestionis,
      dummodo condicionis ratio conseruetur. Cum dixeris si rhetorica est bene dicendi scientia utilis est, potes et sic
      proponere: «utilis est rhetorica, si bene dicendi scientia est». Hoc etiam in duobus aliis experiri licet.
    </p>
            </div>
            <div type="cap" n="417">
               <p>
      Quartus modus est qui per disiunctionem efficitur ita ut uno assumpto aliud necessario negatum sit hoc modo: 
      «aut sanus est aut imbecillis; sanus est autem; non est igitur imbecillis».
    </p>
            </div>
            <div type="cap" n="418">
               <p>
      Quintus modus est qui etiam per disiunctionem efficitur ita ut uno negato aliud necessario sit, hoc modo:
      «aut sanus est aut imbecillis; non est autem sanus; est igitur imbecillis».
    </p>
            </div>
            <div type="cap" n="419">
               <p>
      Additi sunt alii duo modi qui per argumentum istorum duorum fieri possunt, non tamen per disiunctionem,
      sed per <supplied>coniunctionum</supplied> negationem. Est ergo sextus modus, in quo demonstratur non posse simul et hoc esse
        et illud. Assumitur per unius confirmationem, concluditur per alterius infirmationem: « non est sanus 
        et imbecillis; sanus est autem; non igitur imbecillis». Septimus modus proponitur sic <supplied>ut sextus</supplied>,
          et in eo assumitur ut in quinto, atque ita concluditur.
        </p>
            </div>
            <div type="cap" n="420">
               <p>
      Ad rem facilius intellegendam his quaedam formae iunguntur, ita ut rebus ipsis, non dictis, ratiocinandi uis intellegatur.
      Est primi modi forma haec: «si primum, secundum; primum autem; igitur secundum». Secundi haec: «si non primum, non secundum;
      secundum autem; et primum igitur». Tertii haec: «non et primum et non secundum; primum autem; igitur et secundum».
      Quarti haec: «aut primum aut secundum; primum autem; non igitur secundum». Quinti: «aut primum aut secundum; 
      non autem primum; igitur secundum». Sexti: «non et primum et secundum; primum autem; non igitur secundum». Septimi:
      «non et primum et secundum: non primum autem; igitur secundum».
    </p>
            </div>
            <div type="cap" n="421"> 
               <p>
      Sciendum tamen est ex uno argumento posse fieri tres superiores modos, ex uno argumento alios quattuor. Huius autem
      ordinis ratio est ut primus modus sit, qui appellatur «ab antecedentibus», quia utique quod antecedit prius est;
      secundus «a consequentibus» eadem ratione ut ipse nomine suo primum se debere segui etiam in ordine uideatur ostendere.
      Restat qui sit tertius in eodem argumento «a repugnantibus». Nunc enim possumus ad disiunctionem transilire quae iam non
      potest ex eodem argumento fieri. Erit ergo quartus modus quasi ad aliud argumentum primus, et ibi utique antecedere debet
      in quo per confirmationem assumitur; prior est enim confirmatio negatione. Quintus debet esse item <del>sed</del> per disiunctionem,
      sed post eum propterea quia in eo per confirmationem, in hoc per negationem assumitur; hoc in duobus reliquis licet intelligi.
    </p>
            </div>
            <div type="cap" n="422">
               <p>
      Miscentur autem sibi multis modis syllogismi ut in una ratiocinatione et praedicatiui generis et condicionalis
      formas agnoscas, hoc modo: si quaestio sit utrum utilis sit ipsa dialectica, proponendum est: «si bene disputare
      utile est, utilis est bene disputandi scientia; at bene disputare utile est; utilis est igitur dialectica».
      <milestone unit="par" n="1"/>Sane uidendum est in praedicatiuo syllogismo quid de propositione sibi assumptio uindicet; nam extrinsecus aliquid 
      eam accipere manifestum est. In eo autem quod sibi ut diximus, de propositione uindicat, attendendum est utrum rette
      uindicet propter seruatas memoratasque formas. Efficitur enim ut, quod in propositione ad declaratiuam partem pertinere
      uidebatur, in assumptione ostendatur ad subiectiuam pertinere. Et item si aliter assumas, hoc ipsum pertinet ad declaratiuam,
      hoc modo <del>notum est in prima forma ita assumi ut aut subiectiua assumptionis</del>. Si proposueris sic: «omnis ars frequenti
      exercitatione meditanda est; dictio autem exercitatio est rhetoricae; rhetorica igitur frequenti dictione meditanda est».
      In propositione exercitatio ad declaratiuam partem pertinere uidebatur. In assumptione ipsa exercitatio item
      ad declaratiuam pertinet. Quomodo ergo forma seruata est? Scilicet quia relictum est aliquid in declaratiua propositionis
      quod non euenerit in declaratiua assumptionis unde possit fieri conclusio, hoc est «meditanda est». Nam si uellem sic assumere,
      «rhetorica autem ars est», totum seruabatur ad conclusionem, «rhetorica igitur frequenti exercitatione meditanda est». 
      Ex hoc apparet multa esse communia quae possint uel subiectiuae uel declaratiuae adiungi prout se habuerit assumptio.»
    </p>
            </div>
            <div type="cap" n="423"> 
               <p>
      Talibus insistente Dialectica et ad quaedam non minus inextricabilia quam caligosa properante, Pallas nutu Maiugenae
      festinantis interuenit:
    </p>
               <lg>
                  <l>« Perita fandi, iam progressum comprime,</l>
                  <l>ne inflexa tortos stringat intimatio</l>
                  <l>et multinodos perpeti anfractus diu</l>
                  <l>Hymen recuset. Editum est compendio</l>
                  <l>quicquid decenter docta disputatio</l>
                  <l>multo astruendum contulit uolumine.</l>
                  <l>sat est profundae fons decens scientiae,</l>
                  <l>quae abstrusa promit nil morosum disserens</l>
                  <l>praeteruolando nilque ignotum deserens.</l>
                  <l>Nam quae supersunt fraude multa consita,</l>
                  <l>quis falsa captos circuit deceptio,</l>
                  <l>dum ambage acta praestruis sophismata</l>
                  <l>captentulisue ludis illigantibus</l>
                  <l>pellax soritas cumque sensim congeris</l>
                  <l>formasue mendas, comprobat qual ueritas,</l>
                  <l>nefas Tonantis garriat sub auribus</l>
                  <l> facinusque dirum; quippe summi caelites</l>
                  <l>odere turpis omne falsum feminae.</l>
                  <l>nam si reuoluas, quid cauilla saeuius?</l>
                  <l>Dudum locuta, circulatrix indecens</l>
                  <l>fies profecto, decipula si astruxeris.</l>
                  <l>Facessat ergo uersilis profunditas,</l>
                  <l>reliquumque tempus liqueris sororibus.»</l>
               </lg>
            </div>
            <div type="cap" n="424">
               <p>
      His auditis Dialectica cunctabunda paululum, tamen diuae praeceptis paritura respondit:
    </p>
               <lg>
                  <l>«Venerandus mihi fatus, reuerendosque secuta</l>
                  <l>referam iussa pedem, atque ilicet exorsa silebunt,</l>
                  <l> licet unam decuisset <supplied>mihi</supplied> permittere culpam,</l>
                  <l>  ut honoris pretio cederet inferre relatus,</l>
                  <l> populum Cecropidarum bene quo palliatarum</l>
                  <l>Bromius conciperet contumias nosse dolere,</l>
                  <l>mage quam crediderat uipeream noscere posset.</l>
                  <l> Et iners marsica dudum fieret praestigiatrix,</l>
                  <l>neque me conspiceret somnificam uel temulentam</l>
                  <l>ioca passim blaterantem iouialibus sub orsis.</l>
                  <l> Tamen uni famulandum est tibi, Uirgo; reticemus.»</l>
                  <l>Haec dicens uelut repressa conticuit, compluresque eam</l>
                  <l>diuorum, qui inter initia deriserant, horruerunt.</l>
               </lg>
            </div>
         </div>
    
         <div type="lib" n="V">
            <head>Liber V <lb/>
  De Rhetorica</head>
 
            <div type="cap" n="425">
               <lg>
                  <l>Interna sonuere tubae raucusque per aethram</l>
                  <l>cantus, et ignoto caelum clangore remugit.</l>
                  <l>turbati expauere dei, uulgusque minorum</l>
                  <l>caelicolum trepidat, causarum et nescia corda</l>
                  <l>haerent, et ueteris renouantur crimina Phlegrae.</l>
                  <l> tunc Amnes Faunique, Pales, Ephialta, Napeae</l>
                  <l>respectant proceres nulloque assurgere motu</l>
                  <l>cernunt attoniti uicibusque alterna profantes</l>
                  <l> mirantur placidam per pectora sacra quietem.</l>
                  <l>tum primum posita Siluanus forte cupresso</l>
                  <l>percitus ac trepidans dextram tendebat inermem,</l>
                  <l>Deliacos poseens arcui acque Herculis arma.</l>
                  <l>Portuni trifidam suspirans flagitat hastam;</l>
                  <l>Gradiui frameam non ausus poscere, falcem</l>
                  <l>Saturni bello suetus disquirit agresti,</l>
                  <l>diffidensque sui respectat tela Tonantis.</l>
               </lg>
            </div>
            <div type="cap" n="426">
               <p> 
      Sed dum talibus perturbatur multa terrestrium plebs deorum, ecce quaedam sublimissimi corporis aie fidueiae grandioris, uultus 
      etiam decore luculenta femina insignis ingreditur, cui galeatus uertex ac regali caput maiestate sertatum, arma in manibus,
      quibus se uel communire solita uel aduersarios uulnerare, fulminea quadam coruscatione renidebant. Subarmalis autem uestis
      illi peplo quodam circa umeros inuoluto Latiariter tegebatur, quod omnium figurarum lumine uariatum cunctorum schemata praeferebat;
      pectus autem exquisitissimis gemmarum coloribus balteatum.
    </p>
            </div>
            <div type="cap" n="427">
               <p>
      Haec cum in progressu arma concusserat, uelut fulgoreae nubis fragore colliso bombis dissultantibus fratta diceres crepitare
      tonitrua; denique creditum, quod instar Iouis eadem posset etiam fulmina iaculari. Nam ueluti potens rerum omnium regina
      et impellere quo uellet et unde uellet deducere et in lacrimas flettere et in rabiem concitare et in alios etiam uultus
      sensusque conuertere tam urbes quarm exercitus proeliantes, quaecumque poterat agmina populorum. Haec etiam senatum, rostra,
      iudicia domuisse in gente Romulea, Athenis uero curiam, gymnasia theatraque pro arbitrio reflexisse ac totam funditus
      Graeciam miscuisse ferebatur.
    </p>
            </div>
            <div type="cap" n="428"> 
               <p>
      Hac uero loquente qui uultus uocisue sonus, quantaque excellentia celsitudoque sermonis! Audire operae pretium etiam 
      superi fuit tantae inuentionis ingenium, tam facundae ubertatis eloquium, tam capacis memoriae recordationisque thesaurum.
      Qualis disponendi ordo, quam pronuntiandi congruens modulatio, qui gestus in motu, quae profunditas in conceptu! Denique
      exilis in modicis, in mediocribus facilis, in elatione flammatrix, reddebatque cunctos in ambiguis dociles, in persuasione
      cedentes, in collisione discordes, in laudibus arrogantes. At uero cum quid commotum publici nominis attestatione clamauerat,
      fluctuare, permisceri, ardere omnia uidebantur.
    </p>
            </div>
            <div type="cap" n="429">
               <p>
      Hanc igitur feminam auratae uocis et quasdam diadematum gemmas regnorumque fundentem ingens illustrium uirorum sequebatur agmen,
      inter quos proximi eidem duo diuerso habitu nationeque praenitentes, quorum pallio circumactus <supplied>alter</supplied> alterque trabeatus.
        Diuersus utrique oris sonus, licet alius etiam Athenis se diceret Graia didicisse ac promptus gymnasiorum studiis et
        reluctantibus semper Academiae altercationibus haberetur. Ambo tamen noui profectique paupertatis sinu, et cum alterum
        Quirinalis eques, alium fabrilis procrearet industria, ita praeclues linguae excellentia floruerunt, ut post curiarum fata
        immeritasque mortes uirtute astra conscenderent, immortalitate gloriae saecla superarent.
      </p>
            </div>
            <div type="cap" n="430">
               <p>
      De uno tamen, quem Athenarum populus ac palliata agmina sequebantur, haec fama conuenerat, quod acerrimus idem et procellis
      indignantis Oceani fremituque uiolentior. Denique de illo uersus huiusmodi ferebatur:
      <lb/>
                  <foreign xml:lang="grc">δεινὸς ἀνήρ  τάχα κεν καὶ ἀωαίτιον αἰτιόῳτο.</foreign>
                  <lb/>
               </p>
            </div>
            <div type="cap" n="431">
               <p>
      Alter uero, quem consularis purpura et coniurationis extinctae laurea redimibat, mox ingressus curiam superum et in Iouis
      gratulatus est se uenisse conspectum, clamare laetior coepit: «o nos beatos, o rem publicam fortunatam, o praeclaram laudem
      consulatus mei».
    </p>
            </div>
            <div type="cap" n="432">
               <p>
      Post hos tamen in diuersis agminibus oratores emeriti ac prae se ferentes insignium culmen meritaque linguarum. Aeschinen,
      Isocraten Lysiamque conspiceres, tum in togatis agminibus <unclear/>sosantios, Gracchos, Regulum, Plinium Frontonemque.
    </p>
            </div>
            <div type="cap" n="433">
               <p>
      Verum ante cunctos atque ipsam ducem omnium feminam senex quidam signum ac praeuiam uirgam gestans lictoris Romulei 
      praecedebat usu, atque in eiusdem uirgae culmine corax oris curati uenientis feminae auspicio praeuolabat.
    </p>
            </div>
            <div type="cap" n="434">
               <p>
      Ille autem, qui gestabat uirgulam, Tisias dictus, cunctisque uetustior atque elatior uidebatur; nam et suol minores
      ceteros <supplied>et</supplied> ipsam illam ducem respectans superpositum coruum commune pignus filiamque memorabat.
      </p>
            </div>
            <div type="cap" n="435">
               <p>
      Quo argumento commoti quamplures deorum eam quidem nobilissimam feminam, sed aut Apollinis cognatam credidere, si Graia 
      est, aut, si Romulea, de gente Coruini. Cui aenigmati illud adiectum, quod intrepida et fiduciae promptioris tam Palladis 
      quam ipsius Cyllenii deosculata pectus cuiusdam propinquae familiaritatis indicia, patefecit. Denique nonnulli superum, 
      cum inter trepidationem bucinae praecinentis et admirationem amicitiae superorum incerti diutius diuinatorem Phoebum 
      cuperent sciscitari, nondum Ioue maximo disquirente, tumultuarie quae esset inquirunt.
    </p>
            </div>
            <div type="cap" n="436"> 
               <p>
      Ac tunc illa respectans superos uniuersos aliquanto commotior sic coepit:
      <milestone unit="par" n="1"/>«Patrem maximum Iouem ceterosque caelites, quos in causis pluribus saepe sum deprecata, atque ipsum conuentum superati
      consessionis attestor nihil mihi magis inconsentaneum atque indecens aestimari, quam ut, quae semper in foro iudiciisque
      quampluribus accusauerim multos aliosque defenderim et uiribus gloriam deluctationis annixa mihi de discriminum fatis
      promeriti euentus praeconia compararim, nunc apud uos, superi, quis placere immortalitatis instar ac pretium uidebatur,
      inuita compellor scholarium iuuenilium monitus et exilia decantatati artis praecepta memorare. Neque enim hoc nobis adscribit
      inopia, cum redundantes turmae suppetant consequentum. Nam absque his qui, perturbantes pectora sensusque cunctorum, cognoscentum
      quoque perfregere subsellia, etiam alios habeam, qui minutias praeceptorum et artis intimati commenta perscripserint, inter
      utrumque uero columen sectatorum praeniteat Tullius meus, qui non solum in foro, senatu rostrisque grandiloquae facultatis
      maiestate tonuerit, uerum etiam ipsius artis praecepta commentus libros quamplures saeculorum usibus consecrarit.
    </p>
            </div>
            <div type="cap" n="437"> 
               <p>Quod cum ita sit, emeritae granditatis pudor et celebrati quantum pote nominis gloria haec 
    inchoamentorum primordia detrectaret excurrere, ni et hoc ad immortalitatis praemium proficeret, quod iubetis, ac fiduciam
    perennitatis aecendat exsequi uel primora tamen Ioue cum superis imperante. Accingar igitur haec aridiora percurrere, minus
    quidem quam publicitus soleo placitura; quamquam si Pallados aures atque Arcadiam rationem beniuolae maiestatis participarit
    assensio, ne nunc quidem apud uos, maximi caelites, displicebo.
  </p>
            </div>
            <div type="cap" n="438"> 
               <p>
      Quippe sum ipsa Rhetorica, quam alii artem, uirtutem alii dixere, alteri disciplinam; artem uero idcirco, quia doceor,
      licet Plato huic uocabulo refragetur; uirtutem autem dicunt, qui mihi bene dicendi inesse scientiam compererunt;
      qui edisci uero dicendi intimam rationem et percipi posse non nesciunt, fidenter me asserunt disciplinam.
    </p>
            </div>
            <div type="cap" n="439"> 
               <p>
      Officium uero meum est licere apposite ad persuadendum; finis persuadere id, quod est propositum, dictione. Quae quidem
      uerba mei Ciceronis attestor, cuius etiam exemplis me per omnes insinuo praeceptionis ductus consequenter usuram. 
    </p>
            </div>
            <div type="cap" n="440">
               <p>
      Materies autem duplex est, ubi et unde fiat oratio; ubi, <del>ut</del> cum ipsius membra aggredior quaestionis; unde, cum res
      inuentae uerbaque sociantur.
    </p>
            </div>
            <div type="cap" n="441">
               <p>
      Quaestio ipsa aut finita est aut infinita. Finita est, cum nascitur de certo facto demonstratque personam, ut in Rosciana
      quaeritur Ciceronis, utrum interfecerit patrem Roscius. Infinita illa est, quae generaliter quaerit, utrum sit aliquid 
      appetendum, ut, an philosophandum sit, in Hortensio disputatur. In superiore autem crebro assidueque colluctor, atque
      eam Graecis placuit <foreign xml:lang="grc">ὑπόθεσιν</foreign> nominari. In infinita uero uniuersitatis astruendae sibi fiduciam uindicante tunc potius
      uersor, cum otium ac disputationes aggredior, licet plerumque etiam pars ipsa, quae thesis dicitur, in causis mihi elatius 
      anhelanti amentatas hastas crebro et pila plurimum ualentia ministrarit. An aliud in Scauriana succurrit, cum interposita
      disputatione tractatur ex quibus causis mors obueniat repentina, ac pro Milone similiter an mundus prudentia gubernetur?
      Denique e meis sectatoribus quidam acri admodum ac subtilissima ratione commoti nullam esse attestantur hypothesin
      quaestionem; <supplied>nam</supplied> cuncta, quae in defensione pro reis contraque eos in accusationibus retractantur, ad generales
        quaestiones poterunt applicari.
      </p>
            </div>
            <div type="cap" n="442">
               <p>
      Iam uero partes officii mei quinque esse non dubium; nam est inuentio, dispositio, elocutio, memoria, pronuntiatio. Iudicatio
      enim, quae a nonnullis adicitur, partibus cunctis adscribitur, idcircoque ipsa pars non poterit rite censeri, licet dicendum
      quid silendumue sit dispensatio iudicationis examinet. Inuentio est quaestionum argumentorumque sagax inuestigatrixque
      comprehensio. Dispositio est, quae ordinem rebus attribuit; elocutio, quae arripit uerba uel propria uel translata, quaeque 
      noua facit ueteraque componit. Memoria firma rerum uerborumque custodia est; pronuntiatio uocis, motus gestusque pro rerum
      uerborumque dignitate moderatio. Sed ex his inuentionem certum est esse potissimam, cuius opus est causae quaestiones 
      excutere et argumenta probatu idonea reperire.
    </p>
            </div>
            <div type="cap" n="443"> 
               <p>
      Quaestionum uero duplex species: aliae sunt enim principales, aliae incidentes. Principales sunt status, ex quibus nascitur
      causa, quas Tullius constitutiones appellat; incidentes uero, quae, dum tractatur causa, nascuntur, dum argumenta uel scripta
      refutando in plures causa diducitur quaestiones, ut sit principalis, utrum Clodium iure occiderit Milo, incidens, uter utri
      insidias compararit.
    </p>
            </div>
            <div type="cap" n="444">
               <p>
      Principales igitur status sunt numero tres: an sit, quid sit, quale sit. An sit, coniectura est, ut an patrem occiderit
      Roscius; quid sit, finis, ut an minuerit Cornelius maiestatem; quale sit, qualitas, ut an Saturninus iure necatus sit. Sed 
      ne forsan moueat, quod praetereo quartum statum, quem Hermagoras inuenit, subtilior ratio est eum non statum, sed partem 
      dicere qualitatis, quod in eius expositione monstrabo.
    </p>
            </div>
            <div type="cap" n="445"> 
               <p>
      Nunc dicendum est,quomodo status inueniantur in causa. Inueniuntur igitur per intentionem et depulsionem. Intentio
      est obiectio eius facti, quod in iudicium uenit; depulsio <supplied>negatio</supplied> quaedam resistens intentioni, ut si dicatur:
        «occidisti patrem», «non occidi». Ex his duabus inter se concurrentibus uocibus nascitur quaestio, quae dicitur
        status, quod ibi quasi ad pugnandum actionum acies ordinata consistat. Sed facile est uidere, quid obiecto crimini
        respondeatur; illud facile non est, quid debeat intendi: utrum factum, ut «hominem occidisti», an nomen facti, ut
        «homicidium fecisti». Et licet uideatur idem esse, tamen in superiore obiectione si negabitur, coniectura erit, cum
        dixerit «non occidi»; in hoc ubi nomen rei intenditur, potest et finis uideri, ut si dicat «non feci homicidium»,
      <supplied>nam quaerendum erit fiatne homicidium</supplied>, quicumque homo, an tantum innocens, occiditur. Quod si non factum obicias
          sed criminis nomen, negatione diuersae partis non erit manifestum, qui status existat. Nescias enim quid negat,
          qui ita negat, «non feci homicidium», utrum quia nullum hominem iugularit, an quia tyranni interfectio homicidium
          non uocetur. Est igitur intendendum ipsum illud, quod factum est, ut, si id negauerit aduersarius, habeas coniecturam,
          si eo concesso nomen criminis excluserit, intellegas finem.
        </p>
            </div>
            <div type="cap" n="446"> 
               <p>
      Quod si concesso facto factique uocabulo licuisse sibi uel oportuisse facere dixerit, qualitas in causa uersatur, quae aut de
      re aut de actione congreditur: de re, utrum Miloni facere licuisset; de actione, an seruo uel addicto tribunos liceat appellare;
      an habere ignominioso liceat contionem, quae species qualitatis translatio nominatur. Item cauere debemus, ne intendamus 
      auditoris officium et sola status qualitas fiat. Nam qui causam cognoscit, propositum habet efficere aliquid, id est aut
      damnare aliquem aut absoluere.
    </p>
            </div>
            <div type="cap" n="447">
               <p>
      Auditoris autem sunt genera tria: unum eius, qui secundum aequitatem aliquid statuit, et is est perpense iudex; aliud eius,
      qui honestate uel utilitate incerta dubius alienae sententiae persuasionem inexplicabilis deliberator exspecta ; tertium genus
      eius est, qui facti honestatem uel turpitudinem libera aestimatione perpendit: hunc aestimatorem conuenit nominari. Haec
      igitur sunt tria causarum genera, quae hypothesi continentur, id est iudicialis, deliberatiua et demonstratiua.
    </p>
            </div>
            <div type="cap" n="448"> 
               <p>
      Sed cum omnes praedictarum rerum auditores dubitatio sui diducat officii, quaerendum discrimen est et proprietas singulorum.
      Nam et iudex, cuius officium est damnare reum uel absoluere, possessionem dare uel auferre, priusquam cognouerit causam,
      dubitat quomodo utatur officio; et qui deliberat, ambigua mentis opinione differtur; et laudationis arbiter, an rite quis
      laudetur, aestimanti contemplatione dispensat. Sed cum in diuersum haec distrahantur officia, tum illud maxime discrimen
      attendimus, quemadmodum temporibus uarientur. Nam deliberatio futuri tantum temporis continet quaestionem, ut si deliberet
      Cato, an se debeat, ne uictorem aspiciat Caesarem, trucidare. At uero iudiciale genus tam praeteriti quam futuri nonnumquam
      temporis inuenitur. Sed in praeterito tantum facto coniectura, ex futuro qualitas frequentar enascitur, ut suo
      loco promptius asseretur. Laudatiuum etiam genus in praeteritis factis omne consistit, sed a iudiciali genere
      fine discernitur; nam aliud est absoluere innocentem aequitatis imperio, aliud laudibus prosegui gloriosum insignium
      contemplatione meritorum. Accedit quod in iudiciali genere ambigit cognitor in rebus alienis, <supplied>in deliberatiuo non minus</supplied>
      quisque de suis quam etiam de rebus externis, in laudatiuo aestimator auscultat <supplied>utrum</supplied> uera congruaque memorentur,
          licet nouella etiam id contulerint blandimenta, ut saepe praedicationis fiat arbiter qui laudatur.
        </p>
            </div>
            <div type="cap" n="449">
               <p>
      Ergo oportet attentius intueri, ne ea, quae auditoris officium habuerit, intendamus, ut si Verri quod damnandus sit edicatur.
      Ille quippe se damnandum non esse respondebit, et utrum damnandus sit sola qualitas apparebit. Igitur a facti obiectione
      nascetur intentio, ut si eidem dicas «Siciliam spoliasti», responsuro «non feci» coniectura componitur. Stultum quippe est
      id, quod in arbitrio manet iudicis, aut certe fatti nomen, non ipsum crimen intendere. Cauendum aeque ne, cum lex ulla uel
      scriptura in causa traetatur, intentio sumatur ex lege, ut si dicas «lex te murum uetabat ascendere peregrinum», sed
      illud potius dicendum, «murum ascendisti», ut si negauerit, non sit pugna de lege, sed de facto, cui acceda lex, si
      confessus erit factum, tunc contra legem fecisse uideatur. Ceterum si negato facto fuerit lex uel quaeuis scriptura
      recitata, superflua uidebitur contentio, quando non iuris, sed ueritatis altercatio contineat quaestionem. Hoc uitio 
      plerique falsi sunt.
    </p>
            </div>
            <div type="cap" n="450">
               <p>
      Et praeter illos tres, quos status asserui, alios quattuor uel quinque de scripti qualitate manantes esse dixerunt.
      Qui licet suas in diuisione causae partes obtineant, tamen numquam principali loco nascuntur, quia, nisi fuerit quod
      probetur, nemo ad probandum recitat legem uel aliquam scripti formam. Id autem, quod probatur, status est, qui ex primo
      conflictu semper existit; ceterae quaestiones controuersiae <del>uel</del> incidentes sunt perhibendae.
    </p>
            </div>
            <div type="cap" n="451">
               <p>
      Sic igitur inueniendi status facilis erit ratio, cum neque nomen admissi neque auditoris officium neque legem aut scriptum
      aliquod <supplied>intendendum esse meminerimus, quod</supplied> intentionis loco obici poterit. Sit itaque talis intendo «hominem occidisti»,
        depulsio «non occidi»: quaestio ex his oritur an occiderit, in quo statu erit eoniectura. Sed cum intentioni ius facti
        opposuerit reus, fit qualitas, ut a Milone non factum negatur, sed de facti iure contendo est; occidisse enim se fatebatur
        Clodium sed id iure fecisse. Huic depulsioni subicitur ratio, quae non una simplexue fit; nam potest unum atque idem factum
        propter uarias causas uideri probabile, ut hoc idem, quod insidiatorem occiderat Milo, una ratio fuit, alia quod hostem
        rei publicae et tyrannidis affectatione succensum se interemisse memorabat. In quibus assertis fit quidem qualitas,
        sed diuersae species eius erumpunt; nam prima relatiua, altera comparatiua qualitas fulget. Quod si intentioni non
        ius facti, sed negatio nominis opponatur, quamuis negatio depulsionis uice dicatur, tamen non faciet coniecturam,
        quia non factum, sed nomen facti destruitur, ut in hoc: adulterii actio fit; cum repudiata uxore stupratorem qui
        repudiauerat maritar inuenit; accusat adulterii. Reus contra dicit nec factum negat, sed adulterii nomen excludit 
        et quaerit, quid sit adulterium, quod est definitiuae controuersiae.
      </p>
            </div>
            <div type="cap" n="452">
               <p>
      Igitur coniectura ipsius facti negatio est, finis non admissi, sed nominis, idcircoque etiam depulsio ingenti criminis,
      quia, cum facto aliud nomen imponitur, imminens obiecto crimini periculum denegatur, ut in hoc obiectu: «pocula templi
      e sacerdotis domo furatus es; sacrilegium fecisti». Repellit: «pocula quidem abstuli; sed quia de domo, non templo,
      furtum, non sacrilegium nuncupandum». In quo etiam facti alia quaedam uidetur esse negatio; non enim hoc ad deorum
      iniuriam spectat admissum, sed ad dispendium sacerdotis, cum de domo potuta subtrahantur. Hic utraque factum definitione
      tractandum, id est et quid sit sacrilegium et quid furtum.
    </p>
            </div>
            <div type="cap" n="453">
               <p>
      Nunc de qualitate dicendum, cuius multiplex natura diuisionem partium primo desiderat, ut ea decorsa singularum proprietas
      explicetur. Qualitas igitur aut de re aut de actione est: de re, cum eius facti, quod in iudicium uenit, ratio causaue
      tractatur, uel cum quid fieri oporteat disceptatur, ut an iure Clodium Milo iugularit, uel an domus Tullio restituenda
      fuerit; de actione autem, cum quaeritur an admittenda sit actio et iudicium faciendum. Quae pars quoniam iuris aequitate
      perpenditur, recte eam in species qualitatis subtilius aggregamus; aliter autem <del>quem</del> Hermagoras, <supplied>qui</supplied> quasi constitutionem
        nouam a qualitate distinguere et translationem uel praescriptionem uocare maluerat.
      </p>
            </div>
            <div type="cap" n="454">
               <p>
      Sed haec posterius. Qualitas, ut futuri temporis aestimatur, ita et praeteriti; <supplied>praeteriti</supplied> iuridicalis, futuri negotialis
        qualitas; in utraque iuris, assertio est. In iuridicali naturae, in negotiali legis aut consuetudinis asserta uersantur.
        Iuridicalis autem diuiditur in absolutam et assumptiuam: absoluta est, quae factum ipsum sui natura et iure defendit;
        assumptiua, quae, cum in facto ipso nihil probabile reperiat, confugit ad ipsam causam eamque iustam <del>ut facere deberet</del>
        allegat, ut, cum Milo nonposset dicere hominem licuisse iugulare, causam occidendi astruxit insidiar Clodianas.
        Illinc assumptiuae nomen accepit, quia, cum absolute factum tueri non possit, confugit ad causas.
      </p>
            </div>
            <div type="cap" n="455"> 
               <p>
      Haec igitur assumptiua partes habet quattuor: relationem, remotionem, comparationem, concessionem. Relatio est, cum de facto
      confessio culpam in eum, qui pertulit, refert, ut in Clodium Milo, Orestes in matrem, Horatius in sororem, qui idcirco a
      se perhibuit iugulatam, quia eius prouocatus iniuria in facinus sit coactus.
    </p>
            </div>
            <div type="cap" n="456"> 
               <p>
      Remotio est, cum obiectum crimen in alterum uel in aliud ab eo, qui percellitur, remouetur: in alium,
    ut Tiberius Gracchus in Mancinum, qui auctor faciendi foederis fuit, quod tam senatus quam populus improbarat. Item in
    tali causa: legatus nisi intra triginta dies profectus erit, capite puniatur; quaestor sumptum legato non dedit; tempus
    emensum est. Accusatus contra dicit et crimen obiectum remouet in quaestorem. In aliud autem remouet, si morbo tardatus
    in infortunium suum causam remoueat tarditatis. Remouetur uero aut ipsum factum, si ad alterius attinuisse dicatur potestatem,
    aut causa, <supplied>si</supplied> alterius uitio quid accidisse dicatur.
    </p>
            </div>
            <div type="cap" n="457"> 
               <p>
      Comparatio est, quam compensationem noui a posterioribus perhiberi, non cum crimini beneficium alterius temporis subrogatur,
      sed cum factum iure defenditur, ut ex eo aliquid commodi sequeretur. Nam si meritum alterius temporis uelut in compensationis
      gratiam memoratur, ad deprecatiuam potius admouendum est qualitatem, quae ueniali specie continetur. Haec uero rite se fecisse
      contendit, ut Verris illa responsio: «magno» inquit «decumas uendidi», quod factum compensat utilitate beneficii. In hac
      quippe parte facti confessio est, sed immanitatem obiectionis excludit allegatio promerendi. At in illa criminis factique una
      confessio est, sed aut ab animo separatur aut purgatione cessante ad humilitatis miseranda respirat.
    </p>
            </div>
            <div type="cap" n="458"> 
               <p>
      Verum haec qualitas uenialis in bina asserta discernitur, purgationem et deprecationem; nam purgatio est, cum confesso
      facinore animum uoluntatemque purgamus, cuius modos tres esse non dubium, id est imprudentiam, casum, necessitatem.
      Imprudentia est, cum a uoto scientiaque nostra aliquid demouemus, ut qui<del>dam</del> in uenando iaculum intorsit in beluam et hominem
      delitiscentem retibus interemit; quae pars error edicitur, atque ei subduntur ignoratio, uinolentia, obliuio, fatuitas,
      dementia ceteraque, quae errorem admittentis excusant. Casus uero culpam euentus exonerat, ut qui cum uictimis ad diem
      sacrum non occurrerit fluminis incrementis. Scelus autem necessitate commisit, qui praecepto ducis insontem hominem 
      iugulauit. Inter quos modos hoc interest, quod imprudentia fallit, casus prohibet, necessitar cogit. Deprecatio autem
      nihil causationis associai, sed in exorandi humilitatem precesque suspirat.
    </p>
            </div>
            <div type="cap" n="459">
               <p>
      Ceteras quaestiones, quas status dicunt incidentes, aduertant, qui <supplied>
                     <gap/>
                  </supplied> talium didicerunt, sicut 
      interius demonstra<supplied>bo. Non enim semper accidit, ut causae ra</supplied>tionem formet primae uocis ingestio;
          plerumque enim secunda uim intentionis incutiet, ut in hoc: «uiro forti praemium, quod uolet; qui fortiter fecit,
          petit praemium nuptias uxoris alienae». In quo qui petit praemium, quia nullum putat e diuerso, nihil intendit,
          sed maritus contradictor intendit, licet secundo loco uideatur assurgere; cui per depulsionem uir fortis obstabit,
          tanquam petitionem praemii quod poposcerat accusanti, praemium iustum esse contendens, tanquam si factum aliquod
          iure tueretur.
        </p>
            </div>
            <div type="cap" n="460">
               <p>
      Item quaestiones legales, quas tanquam status causis incidere memoraui, non eadem regula percensentur, quippe quae in 
      secunda conflictatione prorumpunt; nam prima qualitati tribuitur. Igitur illa intentionis ac depulsionis regula in
      qualitatis praedicta parte turbatur.
    </p>
            </div>
            <div type="cap" n="461">
               <p>
      Nunc <foreign xml:lang="grc">τὸ κρινόμενον</foreign> quod Graeci dicunt consequenter assumam. Nam cum intentio et depulsio statuire constitutionemque 
      signarit, si coniectura fuerit, iudicationi praebebit pariter rationem; neque enim est quod possit ponderari iudicio
      nisi ipsa negatio. In qualitate uero uel fine alio loco, quam status apparet, accesse est confessi depulsio facti habeat
      rationem, quam item accusator infirmet; et uelut secundaria quaestio procreatur per rationem impugnationemque rationis.
      Hic illud <supplied>uidemus</supplied> iudicabile posse uersasi, idque esse, quod aestimator iusti ratione perpendat. Possunt in
        quauis causa et omnes status existere et multae rationes infirmationesque numerosae perindeque iudicationum 
        semina copiosa, cum unum uidelicet factum multiplici ratione defenditur, ut Tullius pro Milone, quod insidiatorem et
        quod hostem publicae quietis occiderit. In his igitur ille status potius apparebit, quem orator pro utilitate defensionis
        assumpserit. Illa etiam ratio ex oratoris plerumque astructione colligitur; tuncque uelut rationales alii status emergent.
      </p>
            </div>
            <div type="cap" n="462">
               <p>
      Ac si ad probationes scriptura profertur, hinc iudicatio legalis orietur, cuius sunt species quinque. Vna est, cum scripto
      aliquid pluraue ambigua continentur, quae a Graecis <foreign xml:lang="grc">ἀμφιβολία</foreign> memoratur, ut ex communione nominis res plerumque confunditur,
      ut est illud: quidam Taurum legauit, quo nomine seruum habuerat admodum pretiosum. Verum illi heres taurum, hoc est bouem dedit, 
      quia fecit nomen amphibolum quaestionem. Item ex nominum distinctione per syllabam, ut qui habuit propinquos duos, unum Lesium 
      nomine, aliumque Milesium, heredemque constituens sic locutus est: <hi rend="bold">HERES ESTOMILESIUS</hi>; qua distinctionis ambage certamen exortum,
      dum «heres erto mi» distinguit, qui Lesius dicebatur, alius uero continua nominis iugitate Milesium dicit heredem.
    </p>
            </div>
            <div type="cap" n="463"> 
               <p>
      Sunt item modi, quos dialettica comprehendit astructio. Item species scriptionalis est quaestionis, quae ex uerbis
      et sententia scriptionis emergit, ut in hoc: «peregrinus murum ne ascendat. Quidam obsessa ciuitate conscendit hostemque
      deiecit; arguitur.» Hic reus legis sententia, uerbis nititur accusator.
    </p>
            </div>
            <div type="cap" n="464"> 
               <p>
      Tertium quaestionis est genus, cum contrariae leges utrimquesecus colliduntur, ut in illo: «mas templum Cereris ne
      ingrediatur. Item qui parentibus opem non tulerit, puniatur. In tempio Cereris uapulanti matri ingressus opem filius
      tulit; accusatur.» Facit hic conflictum diuersitas legum, quarum interpretatio colliditur, ut cui potius auscultandum
      fuisset appareat.
    </p>
            </div>
            <div type="cap" n="465">
               <p>
      Quarta de scripto quaestio est, quae dicitur syllogismus, cum ex eo, quod scriptum est, <supplied>aliud quoque, quod non scriptum est,</supplied>
        argumentatione colligimus, ut in hoc: «exulem intra fines deprehensum liceat occidere. Quidam inuentum exulem uerberauit;
        accusatur. A defensore colligitur, quod minus permisso sit, fieri licuisse.» Huic insunt modi quattuor: a simili, a
        conseguenti, a maiore ad minus, a contrario. A simili ita, ut, quia patris interfector culleo insuitur, haec poena manere
        debeat matricidam. A consequenti sic: tyrannicidae praemium, qui suasit tyranno deponere dominatum, <del>praemium</del> petit;
        colligit par esse meritum, quia reddidit libertatem. A maiore ad minus: «si deprehensum exulem permittitur iugulare,
        licet etiam uerberare». A contrario: «si uir fortis meretur praemium, desertor dignus est poena».
      </p>
            </div>
            <div type="cap" n="466">
               <p>
      Finitiua superest quaestio, de scripti ambiguitate demanans, cum aliquod uerbum in lege uel testamento dubium est et
      definitione clarescit, ut «nocte cum telo deprehensum liceat occidere. Quendam cum fuste nocte deprehensum magistratus
      occidit; reus est caedis. Lege se quidem tuetur, sed telum quid sit inquirit.» Quod quaestionis genus hoc a principalibus
      statibus differt, quia non de facto, unde orta accusatio est, sed de scripti tantum definitione disquiritur. <unclear/>Discutitur
      igitur ab his legalibus status principales esse discretos, et hos incidentes dici, illos autem, a quibus causa nascitur,
      uel constitutiones uel status rectius appellari.
    </p>
            </div>
            <div type="cap" n="467">
               <p>
      Iam nunc decursis constitutionibus controuersias deliberatiui ac demonstratiui generis uideamus. Nam et causarum tria
      genera esse dubium non est, et in omni causa statum debere uersari, licet in deliberatiuo quidam qualitatem negotialem
      consistere, quod de futuro deliberat, aestimarint. Tamen ita qualitas plerumque censenda est, ut alii quoque status huic
      generi posse accidere non negentur. Nunc status in talibus ita, reperiri posse firmamus, ut non ex intentionis depulsione,
      quemadmodum in conflictibus monstratum est, regulam teneamus. Quid enim aut quis intendet, ut ordine solito persuasor dissuasorque
      confligant, cum alterutrum deligere in astructionibus non uetemur? Sed tamen accusatoris partes dissuasor uidetur arripere.
      Qui enim inhonestum uel inutile illud, quod dissuadet, ostendit, pro certo ipsum uidetur accusare negotium. Persuasor uero
      partes arripit defensoris, et negotii tractatum qualibet obiectione contrarietatis absoluit. Ex quo et dissuasor intendere
      et persuasor depellere memorandi, ac sic conflictione partium facta status poterit apparere, ut tali causa: «crebro ad muros
      exercitu fugiente deliberat imperator, utrum diruat muros.» <supplied>Dissuasor primum id honestum esse negat; qui non oportere muros</supplied>
        exscindi cum dicit, nonne uidetur, si fecerit, accusare? Deinde grauiter et seditiose id exercitum perpessurum, in quo 
        coniectura fiet de commotionis euentu. Ac mox si dicat uictoriam non uocandam, si praesidium ciuitatis exscinditur,
        finis accessit; definiendum quippe, qualis status moenium uictoriam faciat celebraci. Tunc si dissuasor addat, sine consilio
        senatus id fieri non debere, praescriptio etiam uidetur accedere. Certum est igitur et intentionem dissuasori iure signari,
        et <supplied>in</supplied> deliberatiuis cunctos status promptius apparere. Sciendum tamen, ne dissuasor uelut sententiam dicens prohibeat 
      tanquam iudex, cum eius officium hoc sit, ne faciat persuadere, inhonestae rei uel <del>ut</del> inutilis ratione monstrata.
        </p>
            </div>
            <div type="cap" n="468"> 
               <p>
      Iam nunc in demonstratiuo quemadmodum status emergat non est facile memoratu, idcirco quia non statim laudem uituperatio
      consectatur, ut, quisquis laudabilis non est, uituperabilis habeatur uel contra, qui uituperatione caruerit, laudibus fastigetur,
      ut si laudandus ex eo quis dicatur, quia homicidium non commisit. Est ergo medium nomen, quod priuationem placuit memorari,
      propterea quia, qui laude priuatur, non confestim uituperationi permittitur uel contra. Sic tamen status demonstratiui 
      generis apparet, cum laudatorem uituperatoremque constitues et uituperatori accusatoris intentionem, laudatori defensoris
      partes adiunxeris. Aut illud subtilius conformatur, ut auditor inter laudem uituperationemque libratus uelut aduersarii
      loco ponatur. Non enim ante <del>quam</del> laudandum quem, quam laudabilem demonstraris; nam illi talis intentio est, ut laudabilem
      nondum credat; aduersum quam intentionem laudatori certamen est uel uituperatori, licet in superiori astructione quidam
      conflictus euidens approbetur, ut cum alius quempiam laudat et alter accusai, ut Catonem Tullius laudans et duobus uoluminibus
      Caesar accusans. Ex quo colligitur omnia, causarum genera statibus percensenda.
    </p>
            </div>
            <div type="cap" n="469">
               <p>
      Hoc reperto naturam causae discuties, quae aut simplici aut duplici quaestione aut multiplici continetur. Et simplex est,
      eum unum quid in tota actione disquiritur, ut Clodium Milone iure necauerit. Illud uero, quod per iudicationem posteriore
      loco disquiritur, uter utri insidiar compararit, non est singulare, sed iunctum ex duplici coniectura, quam Graeci
      <foreign xml:lang="grc">ἀντικατηγορίαν</foreign> nominant; sed incidens quaestio genus causae facere non potest. Duplex tum ex rebus fit, ut pro Caelio
      de auro et de ueneno, tum collatione, ut pro Roscio, filiusne patrem an inimici iugulauerint; multiplex uero ex pluribus
      quaestionibus causa consistit, ut repetundarum omnes Verrinae, et pro Scauro de Bostaris nece, de Arinis uxore et de decimis
      tribus exquiritur.
    </p>
            </div>
            <div type="cap" n="470">
               <p>
      Dehinc ductus eausae inspiciendus est. Ductus autem est agendi per totam causam tenor sub aliqua figura seruatus. Sunt
      autem ductus quinque: simplex, subtilis, figuratus, oblicus, mixtus. Simplex est, cum non aliud est in agentis consilio,
      aliud in uerbis, ut si bene meritum laudes ac noxium accuses. Subtilis, cum aliud uult animus, aliud agit oratio, 
      ut «quidam abdicat filium, quod amicos non habeat». Hic non uere abdicat, sed ut amicos habeat, terret. Figuratus est,
      cum aperte quid dicere prohibet uerecondia propter obscena, et significatione alia atque integumentis uestita monstratur.
      Oblicus est, cum metus impedit aliquid dicere libere, et per quosdam fandi cuniculos obicienda monstramus, ut in
      hoc: «tyrannus, qui sub abolitione tyrannidem posuerat, fortiter fecit. Petit praemii nomine armorum arcisque custodiam.
      Magistratus contra dicunt.» Mixtus autem ex utroque componitur, cum et pudor et metus impedit libertatem, ut «tyrannus,
      qui duos filius habuit, quorum uni uxor, in qua infamis fuit, cuius maritus se suspendit, cogit alterum filium eam ducere;
      contradicit». Hic nec incestum libere nec tyrannidem potest obicere.
    </p>
            </div>
            <div type="cap" n="471"> 
               <p>
      Hi sunt ductus artificiose tractandi et per totam orationem subtiliper diffundendi. Qui colore hoc separantur, quod color 
      in una tantum parte, ductus in tota causa seruatur.
    </p>
            </div>
            <div type="cap" n="472">
               <p>
      Ductus reperitur ex causatiuo litis, hoc est ex re, quae controuersiam facit, quae aut praeteriti temporis est, ut an
      Aiacem Vlixes occiderit, quae ductum simplicem tenet, aut, si praesentis uel futuri temporis fuerit, omnes ductus admittet.
      Ergo ductus de consilio nascitur, consilium ex causatiuo litis exoritur. Causatiuum est, quod facit dubitationem, ut in illo
      tyranni causatiuum litis est, quod tyrannus custodiam et arcis postulat et armorum. Ductum seruatum testatur prima Philippica,
      quae mira subtilitate dominatum Antonii latenter insimulat, ut omnia dicens nihil aspere dixisse uideatur.
    </p>
            </div>
            <div type="cap" n="473">
               <p>
      His omnibus conquisitis argumenta uidenda sunt, quibus ad quaestionis ambiguum fides ualeat adhiberi. Fides autem tribus
      fit modis: conciliando, docendo, permouendo. Illa prior ethica, sequens apodictica, tertia pathetica nominatur. Conciliatione
      licet in tota causa uti conueniat, tamen in principiis uberius insistendum, et in commouendo maxime uigere debet epilogus. 
      Docere autem prae ceteris debet ipsa narratio, quamuis diluendis quaestionibus obiciendisque criminibus non dissimilis operetur
      astructio. Nunc de argumentis incipiam.
    </p>
            </div>
            <div type="cap" n="474"> 
               <p>
      Argumentum est ratio, quae rei dubiae fidem facit. Res dubia est intentio et depulsio, uel ratio et infirmatio rationis.
      Cum enim obieceris «occidisti», ut doceas, argumentatione firmabis, maxime cum negatur. Etiam ipsum «non occidi» exigit
      argumentum, licet ad faciendam fidem etiam illa, quae iartificilia nominantur, debeant adhiberi, ut tabulae, testimonia,
      quaestiones, quae post discutienda seruabo. Nunc argumenta tractentur, quae aut in negotio, de quo agitur, posita sunt,
      aut illud attingunt. In ipso tum totum, tum pars eius, tum nota, quam Graeci etymologiam dicunt; attingunt uero negotium,
      quae ad id relatiuorum ratione ducuntur. Et sunt numero tredecim: a coniugatis, a genere, a forma uel specie, a simili,
      a differenti, a contrario, a coniunctis, ab antecedentibus, a consequentibus, a repugnantibus, a causis, ab effectis, a
      comparatione, cuius sunt partes maiora, minora, paria. Apparet in omnibus relatiuam messe rationem; nam coniugatum alterum
      alteri nominatur, et genus et species ad se relata fiunt; ipsum etiam simile alicuius assimile est, et omnes loci argumentorum
      non ex se, sed ex alio nomen accipiunt.
    </p>
            </div>
            <div type="cap" n="475"> 
               <p>
      Igitur totum, quod dubium discutitur, definiri primitus oportebit et sic argumenta tractari hoc modo: sit res dubia,
      utrum utilis eloquentia uideatur. Eloquentia totum est; in toto igitur definiendum sic: «eloquentia est bene dicendi
      scientia. Bene dicere autem utile est; utilis igitur eloquentia». Cui loco tractando subsidio est Dialettica, quam nuper
      audistis, per quam cognitum puto, quid sit genus, quid species uel differentia, proprium, accidens ceteraque, quae eius
      praecepta tenuerunt. Tamen haec ut potero breuiter strictimque percurram.
    </p>
            </div>
            <div type="cap" n="476"> 
               <p>
      Genus est igitur ad multas species differentiasque notio pertinens, ut animal quod refertur ad hominem, pecudem, auem,
      piscem ceteraque; quae non tantum numero, sed etiam specie disparantur, quod alia aeria, alia aquatilia terrenaque, alia
      rationabilia, alia rationis expertia, quae sub uno nomine colletta cum fuerint, nomine generis appellantur.
    </p>
            </div>
            <div type="cap" n="477">
               <p>
      Species est, quae a genere pendens alia continet numero tantummodo disgregata, ut homo continet et Demosthenem et Ciceronem,
      quibus una species est, sed numero distant.
    </p>
            </div>
            <div type="cap" n="478">
               <p>
      Differentia uero est sufficiens quaestioni diseredo, ut, si quaeratur, inter hominem leonemque quid intersit, respondeatur,
      quod homo mitis, leo ferus sit; quod quidem nec hominem a mitibus ceteris nec leonem a feris aliis distinguit animalibus.
    </p>
            </div>
            <div type="cap" n="479">
               <p>
      Proprium est, quod rem aliquam ab omnium communione discerna, ut risus; hoc enim non est homini commune cum ceteris.
    </p>
            </div>
            <div type="cap" n="480">
               <p>
      Accidens est, quod in aliquo positum nec pars eius est nec separari ab eodem potest, ut per se possa existere, ut color in
      corpore, in animo disciplina.
    </p>
            </div>
            <div type="cap" n="481"> 
               <p>
      A parte uero argumentum non ad totum probandum dicitur, sed ad aliam panem, quae continet quaestionem. Nec enim probata pars
      totum probat, ut puta, si oculus uidet, non ideo totum corpus uidet, cum refutetur totum uidere corpus; sed dialecticus iste
      tractatus est. Nunc quemadmodum argumentum a parte ad partem sumatur ostendam: «si pedes, si bracchia tueri debemus,
      utique oculos diligentius asseruare». Cuius argumenti loco incurrere aliquando et aliud potest, quod a minore ad maius dicitur.
      Nec tamen ideo principalis argumenti ratio perturbatur, quia geminari aliqua argumenta natura permittit. Hoc saepe contingere 
      et in figuris solet, de quibus postea nobis erit dicendum.
    </p>
            </div>
            <div type="cap" n="482"> 
               <p>
      Fit nonnumquam et hoc modo a partibus argumentum, cum inducta partitione et propositis partibus pluribus, ceteris refutatis,
      aliquam concludimus partem, i ua sit quaestio costituta, ut si dicas: «equum hunc, quem habes, aut emisti aut dono accepisti
      aut natus est domi: furatus es igitur».
    </p>
            </div>
            <div type="cap" n="483">
               <p>
      A nota uel etymologia, ut Graeci dicunt, sumimus argumentum <supplied>sic</supplied>: «si consul est, qui consulit rei publicae,
        quid aliud Tullius fecit, cum affecit supplicio coniuratos?» Quo in loco originem uocabuli tantum oportet attendere.
      </p>
            </div>
            <div type="cap" n="484">
               <p>
      Ab his uero, quae negotium uidentur attingere, argumenta ducuntur hoc modo: primum a coniugatis, cum uno nomine
      proposito principali per eius deriuationem casu aut tempore commutato aliquid approbamus, ut «si pietas uistus est,
      quod pie factum est, laudari oportet.» Constat enim laudabilem esse uirtutem. Qui locus a superiore hoc differt,
      quia aliud est, unde nomen impositum fuerit, perscrutari, aliud per cognationem uerbi ab alio deflexi argumenti uim sumere.
    </p>
            </div>
            <div type="cap" n="485">
               <p>
      A genere autem, cum quod in toto ualet ad speciem quoque deducitur, ut, si uarium et mutabile quiddam est femina,
      Dido etiam uaria mutabilisque uideatur possitque ex amore in odium commutari. Hac raione illud Ciceronis astruitur:
      «nam cum omnium prouinciarum sociorumque rationem diligenter habere debeatis, tum praecipue Siciliae, iudices».
      Hunc locum ille a toto uidetur imitari, sed interest illud, quod in illo <supplied>a</supplied> definitione, hic ad ipsa ratione, qua genus est,
        argumenta ducuntur, et quod in genere totum est, quod totum diuisione perit, genus manet etiam partibus distributum.
      </p>
            </div>
            <div type="cap" n="486"> 
               <p>
      Ab specie uel a forma ducitur argumentum, ut fidem generali faciat quaestioni, ut Cicero in Philippicis:
      «est <supplied>quod tam proprie dici possit actum eius, qui togatus in re publica cum potestate imperioque uersatus sit</supplied>, quam
        lex?» Actum enim genus est, quod ab specie, id est lege lata a Caesare, comprobatum est; quod item confirmat a similibus:
        «quaere acta Gracchi; leges Semproniae proferentur. Quaere Sullae; Corneliae.»
      </p>
            </div>
            <div type="cap" n="487"> 
               <p>
      A simili per se: «ut Helena Troianis, sic ciuibus belli semen tu fuisti». Item: «ut saepe homines aegri morbo graui,
      cum aestu febrique iactantur . . .» et cetera. Huic dissimilitudo contraria est, quae a Cicerone differentia nominatur,
      quae res inter se diuersas, non aduersas ostendit, cuius Cicero ponit exemplum in Verrem: «sed tu idem fecisse eris
      existimandus, si eodem consilio fecisti». Hoc et in personis ostenditur et in rebus et in tempore et in locis et aliis,
      quae nunc memorare longissimum est.
    </p>
            </div>
            <div type="cap" n="488">
               <p>
      A contrariis <unclear>uitae mors quae ex quibus</unclear> Terentius sic:
      </p>
               <lg>
                              <l>«nam si illum obiurges, uitae qui auxilium tulit,</l>
                                <l>quid facies illi, qui dederit damnum aut malum?»</l>
               </lg>
               <p>
      Cicero: «si ille consul, fustuarium meruerunt legiones <del>quid</del> quae consulem reliquerunt.»
    </p>
            </div>
            <div type="cap" n="489"> 
               <p>
      A coniunctis autem fides petitur, cum, quae singula infirma sunt, ea coniuncta uim ueritatis assumunt,
      ut «quid si accedit, ut tenuis antea fueris? Quid si ut auarus? Quid si ut audax? Quid si ut eius, qui occisus est,
      inimicus?» Singula haec quia non sufficiunt, idcirco congregata ponuntur.
    </p>
            </div>
            <div type="cap" n="490">
               <p>
      Ab antecedentibus Cicero: «cum ille non dubitauerit aperire quid cogitaret, uos potestis dubitare, quid fecerit?»
      Praecessit enim praedictio, ubi est argumentum; secutum est factum, unde est quaestio.
    </p>
            </div>
            <div type="cap" n="491">
               <p>
      A consequentibus uero conuersim, ut quaestio in antecedentibus sit, argumentum in sequentibus, ut, si hoc secutum est,
      illud praecesserit, ut «si peperit, cum uiro concubuit». Exemplum de Verrinis: «si finem edicto praetoris afferunt kalendae 
      Ianuariae, cur non initium quoque nascitur a kalendis Ianuariis?»
    </p>
            </div>
            <div type="cap" n="492"> 
               <p>
      A repugnantibus argumentum, cum ostenditur duo sibi cohaerere non posse, uerbi causa, ut et parasitus quis sit 
      et ridiculus non sit, quae per negationem simul esse non posse praedicantar hoc modo: «non et parasitus est Gnatho
      et ridiculus non est». Eius loci exemplum est in re magis ipsa quam forma uerborum: «is igitur non modo a te periculo
      liberatus, sed etiam honore amplissimo ornatus arguitur domi suae te interficere uoluisse». Et in Corneliana prima
      repugnare dicit, ut diuisores, quos honoris sui ministros esse uoluerat, lege ambitus uellet affligere.
    </p>
            </div>
            <div type="cap" n="493">
               <p>
      Causarum locus late patet et multa disputatione tractatur; sed nunc formam eius satis fuerit demonstrare sub hoc exemplo:
      «sed cum ob tua decreta, ob iudicia, ob imperia dabantur, non est ita quaerendum, cuius manu numerarentur,
      sed cuius iniuria cogerentur». Sic et Vergilius «mene fugis?».
    </p>
            </div>
            <div type="cap" n="494">
               <p>
      Ab effectis fit argumentum, cum in causa dubitatio est, ut fatum probetur ex eo, quod homines etiam inuiti seruabantur
      in uita. Fatum enim est causa uel uitae uel mortis; illa uero effecta sunt fati, uiuere posse uel mori. Cicero hinc probat
      Auli Hirtii uitam populo caram esse, quod ei populus plaudit. Hoc est Vergilii «degeneres animos timor arguit»,
      nam timor est causa, ut degener sit animus, quod timoris effectum est.
    </p>
            </div>
            <div type="cap" n="495"> 
               <p>
      A comparatione maiorum: «quis dubitet a Siculis petisse peeuniam Verrem, cum a Marco Octauio Ligure postularit?» Vergilius: 
      </p>
               <l>«tu potes unanimos armare in proelia fratres.»</l>
               <p>
      Ex hoc utique probat et alienos posse, quod minus est. Terentius:
      </p>
               <lg>
                  <l> «nam qui mentiri aut fallere instituerit patrem</l>
                  <l>aut audebit, tanto magis audebit ceteros.»</l>
               </lg>
            </div>
            <div type="cap" n="496"> 
               <p>
      A minorum comparatione, ut «Publius Scipio pontifex maximus Tiberium Gracchum mediocriter labefactantem statum rei
      publicae priuatus interfecit»; deinde iungit quaestionem, ubi maius est quiddam: «Catilinam orbem terrae caede atque
      incendiis uastare cupientem nos consules perferemus?» Ex hoc Terentius loco illud: «hic paruae consuetudinis causa
      huius mortem tam fert familiariter».
    </p>
            </div>
            <div type="cap" n="497">
               <p>
      A parium comparatione Cicero: «et si non minus iucundi atque illustres sunt ii dies, <supplied>quibus conseruamur, quam illi,</supplied>
        quibus nascimu». Et in Pisonem, nihil interesse «utrum ipse consul improbis contionibus, perniciosis legibus rem
        publicam uexet, an alios uexare patiatur».
      </p>
            </div>
            <div type="cap" n="498">
               <p>
      His igitur breuiter demonstratis illa, quae non excogitantur ab oratore, sed a causa aut a reis suggeruntur, 
      in tribus, ut diximus, rebus posita sunt: in scriptura, ut tabularum, in auctoritate, ut testium, in necessitate, ut tormentorum.
    </p>
            </div>
            <div type="cap" n="499">
               <p>
      Ab scripto argumentum petitur, cum ad dubiae rei probationem uel chirographum uel testamentum <supplied>uel</supplied> transactionis tabulae
        recitantur ceteraque huius modi, quae ita nota sunt, ut exempla de oratione non quaerant.
      </p>
            </div>
            <div type="cap" n="500">
               <p>
      Ab auctoritate uero, ut Africanum dixisse iure caesum esse Tiberium Gracchum, aut cum testimonium, quo ueritas nudetur,
      affertur, ut «Gnaeum Pompeium de misso frumento celeriter testem nobis inducit»; auctoritas igitur aut iudicantis
      aut testis est. Huic parti adiunguntur oracula ceteraque id genus.
    </p>
            </div>
            <div type="cap" n="501"> 
               <p>
      Necessitas uero dat fidem ex tormentis aut somno aut furore aut uinolentia, quae uocem alicuius rei extorquet inuitis.
      Quae omnia, cum ad<supplied>das</supplied> coniecturam <supplied>in</supplied> causa, persona, facto, id est ipso testimonio uel confessione uel scripto,
        capiunt fidem uel amittunt. Nam et causa dicentis attenditur et persona tractatur et ipsius scripturae secum aut 
        cum causa qualitas comparatur.
      </p>
            </div>
            <div type="cap" n="502">
               <p>
      Sequitur ut ad ea, quae conciliant aut permouent auditores, intentionem suam flectat assertor, quoniam ad fidem faciendam 
      haec quoque pertinere praediximus. Conciliantur igitur animi tum personae, tum rei dignitate: personae aut auditoris aut
      rei uel ipsius oratoris aut aduersarii. Auditoris sic: «ut qualem te antea populo Romano praebuisti, cum huic eidem quaestioni
      iudex praeesses, talem te nobis et populo Romano hoc tempore impertias». Rei uero, ut pro Deiotaro: «quem ornare antea cuncto
      cum senatu solebam pro perpetuis eius in nostram rem publicam meritis».
    </p>
            </div>
            <div type="cap" n="503"> 
               <p>
      Oratoris uero, cum de se non superbe, sed moderate loquitur, quale illud est: «cum quaestor in Sicilia fuissem, iudices,
      itaque ex ea prouincia decessissem, ut Siculis omnibus iucundam diuturnamque memoriam quaesturae nominisque mei relinquerem,
      factumst ut cum summum in ueteribus patronis multis, tum non nullum etiam in me praesidium suis fortunis constitutum arbitrarentu».
      Sed haec plenius in exordiorum praeceptis edisseram. Ab aduersarii uero persona conciliatio, dum illius iniquitate aut arrogantia
      demonstrata nostra modestia commendatur. Sed haec posterius in principiis, quoniam nunc non orationis partes, sed dicendi formar
      et faciendae fidei species numeramus, quo loco patheticae quoque dictionis attendimus facultatem, cuius uis uel in communibus
      locis uel in epilogis maxime continetur. Mea primordia quidem apud ueteres hac animorum permotione caruere, quod tunc
      demonstrabitur, cum ordiendi praecepta tractabimus; interim generatim, quibus mentes affectibus incitentur, nulla partium 
      definitione signabo.
    </p>
            </div>
            <div type="cap" n="504">
               <p>
      Commouentur igitur auditores aut miseratione aut odio aut inuidia aut metu aut spe aut ira ceterisque similibus.
      Miseratione, cum calamitates alicuius magno dolore tractamus, cum iniquitatem temporis uel periculi magnitudinem memoramus,
      ut in septima Verrinarum: «patres hi, quos uidetis, iudices, iacebant in limine primo, matresque miserae pernoctabant ante
      ostium carceris, ab extremo conspectu liberum exclusae, quae nihil aliud orabant nisi ut filiorum suorum postremum spiritum
      ore excipere liceret». Ab odio, cum aduersarii factum uel uiris bonis uel iudicibus ostenditur exsecrandum, ut cum
      iudicum corruptio docetur a Verre iactari. Item «cum in auaritia, scelere, periurio uos sui similes esse arbitratur».
      Inuidia est, quae quodam liuore inficit auditores, ut est «quod ad tuam ipsius amicitiam ceterorumque hominum magnorum
      acque nobilium faciliorem aditum istius habet nequitia et audacia quam cuiusquam nostrum uirtus et integritas»; item «istum 
      rebus omnibus undique ereptis impune eludentem circumfluere et abundare». Potest quidem et illa res auditorum mentes incendere
      , ut si alicuius exaggeres tyrannicum spiritum aut potentiam non ferendam.
    </p>
            </div>
            <div type="cap" n="505"> 
               <p>
      Metum uero excitaris uoi propriis uel communibus perieulis: propriis, ut «hoc est iudicium, in quo uos de reo,
      populus Romanus de uobis iudicabit»; communibus autem, ut est «uideor mihi uidere hanc urbem, lucem orbis terrarum,
      arcem omnium gentium, subito uno incendio concidentem». Spe quoque animi perturbantur, cum beneficia aut obsequia promittuntur,
      ut cum fidem Milonis Pompeio pollicetur, et «Caelii in omni uita seruitium obstrictum uobis ac liberis uestris habebitis».
      Ira etiam uehementer animos turbat, ut cum exaggerat Tullius et exclamat in curia sedere socios Catilinae: «o dii immortales!
      Ubinam gentium sumus? Quam rem publicam habemus? In qua urbe uiuimus? Hic, hic sunt nostro in numero, patres conscripti.»
      Similes alii permiscentur affectus, qui cum ad persuadendum plurimum ualeant, extra causam tamen sunt, nec apparere in oratore
      manifestius debent, ne insidiis iudicem capere, non ration.e ducere uideatur.
    </p>
            </div>
            <div type="cap" n="506"> 
               <p>
      His igitur ad fidem faciendam prudenter inuentis ordo rerum est so- ciandus, quae pars dispositio uocitatur,
      qua quid dicendum quoue loco, quid penitus omittendum, quomodo etiam et quando et ubi, prudenter inspicimus. Duplex 
      igitur huius partis est ratio; aut enim naturalis est ordo aut oratoris artificio comparatur: naturalis, cum post
      principium narratio, partitio, propositio, argumentatio, conclusio epilogusque consequitur; artificio oratoris, cum 
      per membra orationis, quae dicenda sunt, digerimus. Et hoc ex causae utilitate, non ex temporis serie coaptamus, ut
      pro Milone factum, cum quaestiones quasdam ante narrationem, ut praeiudicia refutaret, induxit, quod non ex ordine naturae,
      sed ex causae utilitate mutauit; et pro Cornelio primo refutata sunt crimina, quae secuta sunt tribunatum,post ad ipsum 
      tribunatum recursus est factus, quae dispositio artificialis, ut diximus, nominatur.
    </p>
            </div>
            <div type="cap" n="507">
               <p>
      In Verrem autem naturalem temporum ordinem tenuit, ut primum quaesturam, tum legationem, deinde duas ei praeturas obiceret
      ceruata temporum ratione, quam, nisi causae repugnet utilitas, necessario persequemur. At ubi maiora quaeque potissimum et
      inuidiosiora purganda sunt, ab hic sumitur refutationis exordium, ut pro Cluentio coniecturae partibus expeditis ad
      praescriptionem legis accessit, ordine uidelicet commutato, ne, si Cluentium legis assertione defenderet, fugere causam
      diffidentia uideretur.
    </p>
            </div>
            <div type="cap" n="508">
               <p>
      Duabus hic officii partibus absolutis elocutionis cura est intimanda. Quae cum constet in singulorum animaduersione
      uerborum, hoc ab eloquentiae nomine separatur, quod illa totius operis oratorii uirtus est, haec pars habetur officii,
      cuius Cicero duo quasi fundamenta, duo dicit esse fastigia: fundamenta Latine loqui planeque dicere, quorum unum Grammatice
      loquente didicistis, cum eius uobis insinuata subtilitas. Fastigia uero sunt ornate <supplied>copiose</supplied> que dicere, quod non ingenii
        , sed laboris est maximi, exercitationis etiam diuturnae, qua non solum uberior, sed illustrior quoque facultas acquiritur.
      </p>
            </div>
            <div type="cap" n="509">
               <p>
      Huius rei duplex ratio est : una, qua in singulis uerbis lumen appareat; altera, ut dignitas eloquendi copulationis ipsius
      decori seruetur. In singulis uerbis aut proprium aut translatum mutuatumque conquiritur. Propria sunt uetusta praecipue;
      nam cura et proceres uel nescirent haec dicendi ornamenta uel appetere non auderent, propriis utebantur. Sed quia uerborum
      ueterum iam exoleuit casus, non sunt audacius usurpanda illa, quae cum aetate mutata sunt. Itaque «alucinari» et «cerritum» 
      et «caperratum» similiaque praeterientes utemur his, quae consuetudo recipiet, nec tamen sordidis, nisi cum rei 
      sententiaeque uis exigit, ut cum Cicero, uolens crudelitatis inuidiam facere, ait «gurgulionibus exsectis reliquerunt» 
      et «uirgis plebem Romanam concidere». Nec indecore Vergilius uitandae humilitatis aucupio «lychnos» pro lucernis ait.
    </p>
            </div>
            <div type="cap" n="510"> 
               <p>
      Quod si qua res propria uerba non habeat, nouanda sunt aut alienis utendum. Nouantur autem duobus modis uerba: aut
      quadam fictione aut declinatione praesumpta, aut duorum, quae usitata sint, coniunctione composita. Finguntur maxime
      cum transferimus, ut qui poeotetas «qualitates» esse dixerunt, quod nomen numquam fuerat in Latinis. <supplied>In</supplied> quo et auribus
        temperandum et insolentia fugienda. Quam uitans Cicero soterem «saluatorem» noluit nominare et ait «qui salutem dedit»;
        illud enim nimis insolens uidebatur.
      </p>
            </div>
            <div type="cap" n="511">
               <p>
      Deriuatione quoque fiunt uerba, quae grammatici paragogi, nominarunt, ut dicimus «florea rura» et «campique ingentes
      ossibus albent», quod satis crispa flexione Horatius «albicant» dicit. His plerumque, Grammatica
      <supplied>attestante, Poetica</supplied> utitur, licet Tullius «grandiferas possessiones» dicat et «grandiloquos oratores».
      </p>
            </div>
            <div type="cap" n="512"> 
               <p>
      Huic diligentiae subiungitur translatorum cura uerborum, cum res aut sua non inuenit uerba aut cum uolumus splendidius
      aliquid explicari. Ergo aut inopiae aut decoris causa transferuntur: inopiae, cum dicimus «gemmare uitem» et «luxuriare
      segetes» «laetas» que perhibemus; desunt enim propria et commodantur ascita. Decoris uero, ut «bellum subito exarsit»,
      cum potuerit dici «exstitit». Et item possumus ab omnibus sensibus mutuari, ut ab oculis «luce libertatis et odore legum»
      et <supplied>ab auribus</supplied> «silent leges inter arma» et a gustu «o nomen dulce libertatis». Verum non debet haec translatorum 
        alienorumque uerborum affectatio sine moderatione captari; nec longe petita debent esse translata, ut si dicas luxuriosum
        «Charybdim». Vitandum quoque, ne turpis sit similitudinis usurpatio, ut si dicas «castratam» Africani morte rem publicam
        aut Clodium «stercus senatus». In hoc genere transferendi etiam allegoriam poetae praecipue nexuerunt, et Cicero cum dicit
        «cum senatum a gubernaculis deiecisses, populum Romanum e naui exturbasses, ipse archipirata cum grege praedonum
        impurissimo plenissimis uelis nauigares»; et in Pisonem «ut qui in maximis tempestatibus ac fluctibus rei publicae
        nauem gubernassem saluamque in portu collocassem, frontis tuae nubeculam et collegae tui contaminatum spiritum pertimescerem?»
        Vsurpatis ergo haec simul pluribus uerbis elocutus est, quae suis fortasse angustius aut humilius diceret. Item translata
        quodammodo sunt, quae aut ex parte totum aut ex toto partem aut ex uno plures monstrant aut ex pluribus singula. Ex parte
        totum, ut «in puppim ferit» aut «me isdem parietibus tuto esse tecum» pro «eadem domo». Hunc tropum metonymian grammatici
        nominarunt, catachresin etiam Graeci, quam nos abusionem dicimus, ut cum perhibemus «naturam deorum» pro substantia.
      </p>
            </div>
            <div type="cap" n="513">
               <p>
      In coniunctis uero uerbis orationisque contextu seruanda sunt haec, ut constructio coagmentata et conclusio perfecta proueniat
      et quodam schemate dictio uenustetur.
    </p>
            </div>
            <div type="cap" n="514">
               <p>
      Iam compositionis praecepta percunam, cuius uitium maximum est hiulcas et asperas, <del>frenos etiam</del> iotacismos, mytacismos,
      labdacismos, homoeoprophora, <supplied>dysprophora</supplied> et polysigma non uitare, uel cuiuslibet litterae assiduitatem in odium repetitam,
        ut «sale saxa sonabant» et «casus Cassandra canebat».
         <milestone unit="par" n="1"/>  Mytacismus est, cum uerborum coniunctio m litterae assiduitate colliditur, ut si dicas «mammam ipsam amo quasi meam animam».
         Labdacismus, ubi l plurimum dissonat, ut si dicas:
    </p>
               <l>«sol et luna luce lucent alba lenì lactea.»</l>
               <p>
         Iotacismus, ut si dicas: «Iunio Iuno Iouis iure irascitur». Polysigma, ubi s littera crebrius
         geminatur, ut «Sosia in solario soleas sarciebat suas». Homoeoprophoron est, cum dicitur:
         </p>
               <l>«o Tite tute Tati tibi tanta tyranne tulisti.»</l>
               <p>
         Dysprophoron, ut si quis dicat «persuasitrices praestigiatrices acque inductrices striges».
      </p>
            </div>
            <div type="cap" n="515">
               <p>
      Asperae inter paene ultimum ultimumque uerborum maxime uitandae, cuius exemplum est, si dicas «phaleras ablatas gratis»,
      aut si iuret auriga «per lora, per flagella, per frena».
    </p>
            </div>
            <div type="cap" n="516">
               <p>
      Hiulcae sunt, cum in ea parte, quam diximus, similes uocales ac similiter longae collisam hiantemque structuram faciant,
      ut si quis dicat suscepisse se liberos «secundo omine», et ut Tullius pro Milone ait «auctoritate publica, armare»; quod
      quidem artem dissimulans plerumque appetii uoluntate.
    </p>
            </div>
            <div type="cap" n="517">
               <p>
      Vitandum similiter, ne in eodem loco tres aut quattuor longas breuesque continue ponamus, neue in notissimos uersus
      et maxime heroicos struttura fundatur iambicosue uersus, quamuis eos Cicero non euitet, cum dicit «senatus haec intellegit,
      consul uidet», et heroici uersus finem uel initium non declinet, cum dicit «o miserum, cui peccare licebat», et in
      Academicis «latent ista omnia, Varro, magnis obscurata et circumfusa tenebris», et in Verrinis plenum uersum una
      quidem syllaba mutilum fuderit, cum dicit «cum loquerer, tanti fletus gemitusque fiebant». Nec finem uitauit elegi, 
      sicut ait «oderat ille bonos». Incurrit etiam in hendecasyllabi phalaecii petulantiam, dum dicit «successit tibi Lucius
      Metellus». Hic tamen uir et longo opere et ipsa sui maiestate defenditur. Ceterum <supplied>heroicum</supplied> in clausulis uitiosissimum reperitur.
        Animaduertendum autem, ne, cum similitudinem uersus effugimus, bonam elausulam transeamus, ut si timeas dicere «strepitumque
        plagarum», cum pla longa sit et bonam clausulam fecerit.
      </p>
            </div>
            <div type="cap" n="518">
               <p>
      Vitandum etiam <del>eodem loco</del> cacemphaton uel interpositione uel commutatione uerborum. Inhonesta enim exempla sunt,
      ut «arrige aures, Pamphile», ut est «atque ereptae uirginis ira»; in his enim sordescit oratio. Vitandi etiam freni, qui fiunt
      ex asperrimis litteris in unum concurrentibus, ut est Terentii in Hecyra:
    </p>
               <lg>
                  <l>«per pol quam paucos reperias meretricibus</l>
                  <l>fidelis euenire amatores, Syra» ;</l>
               </lg>
               <p>
      at ab isdem litteris incipientia, ut est «non fuit istud iudicium iudicii simile, iudices», et in easdem desinentia,
      ut «fortissimorum, proximorum fidelissimorumque sociorum», in eodem uitio habentur. Item penitus fugiendum breues syllabas
      continuarequamplures, ut est illud Sereni: 
      </p>
               <l>«perit, abit auipedis animala, leporis».</l>
            </div>
            <div type="cap" n="519">
               <p>
      His breuiter intimatis pedes sunt asserendi, quibus clausulae decenter aptentur. Quos quidem Cicero quadam permixta confusione
      perturbat, dum dicit modo ditrochaeo concludendum, modo paeonem primum probat incipientibus, modo finientibus quartum, modo
      dochmium, qui constat ex breui, duabus longis, breui et longa, cuius exemplum posuit «amicos tenes», item amphimacrum pedem
      et rursum dactylicum numerum laudat; modo anapaesticum, modo dithyrambicum laudat, nec tamen certa sententia est. Ego tamen
      compendiosiora percurram, ut in hac silua quibusdam uidear praeire tramitibus.
    </p>
            </div>
            <div type="cap" n="520">
               <p>
      In monosyllabis inspiciendum, utrum finalis longa breuisne sit. Si enim longa est, praeire debet trochaeus, ut est Ciceronis
      «non scripta, sed nata lex», aut «debet esse legum in re publica prima uox»; quae tantum pendenti sensui apta conclusio. 
      At uero si breuis fuerit monosyllaba, iambus aut anapaestus antecedat, ut ait Sallustius «tota autem insula modica et
      cultibus uariis est». Breuem uero breuis aut longam longa non sine uituperatione sectatur, ut si dicas «ista res mea est»,
      aut contra, quod Cicero pro Ligario: «non tu eum patria priuare, qua earet, sed uita uis», quod uoluntate orator, non errore
      composuit. Verum hoc de monosyllabo superius praeceptum in colo melius collocamus aut commate, non in fine sententiae.
    </p>
            </div>
            <div type="cap" n="521"> 
               <p>
      Disyllaba uero iambico numero non iure clauduntur, uel si paene ultimus spondeus, mox iambus aptetur, ut si dicas
      «tenui seruos meos», aut pyrrhichius pro iambo, ut «consul uidet». At bona clausula est ex iambo et spondeo uel ultimo
      trochaeo, ut si quis dicat «patria continet bonos ciues» uel «asserat caput legis». Cauendum est autem, ne aut duo iambi
      aut iambus et pyrrhichius in fine ponantur, ut si quis dicat «pugnare iuuenes pro parentibus suis <del>parentibus</del>». Cauendum
      etiam, ne pyrrhichius post pyrrichium ueniat et quattuor breues faciat, ut si quis dicat «perdidi bona mea», aut post pyrrhichium
      trochaeus spondeusue, ut si dicas «conqueritur sua fata» aut «imputat cibi demens». Sed et trochaeus et iambus uel pro iambo post
      trochaeum pyrrhichius malam clausulam faciunt; hoc enim finem elegiaci pentametri turpiter reddit. Quid enim interest, utrum
      dicas «omnia nempe uides», an uero dicas «aspice fatta mea»? Bene autem ponuntur uel duo trochaei uel trochaeus et spondeus
      in fine clausulae, ut si quis dicat «haec est bonorum ciuium magna cura» aut «haec sunt, quae maximi principes sola curant».
    </p>
            </div>
            <div type="cap" n="522">
               <p>
      Trisyllabis clausulam terminantibus lex est, si modo eam uelis molliter fluere, ut trochaeo praecedente paene ultimo molossus
      subsequatur, siue longam habeat nouissimam syllabam siue breuem iure metrico, ut illud est Tullii: «mare fluctuantibus, litus
      eiectis». Fit autem pessima clausula, si pro trochaeo paene ultimo spondeum praelocaueris, ut si dicas «mare fluctuantibus, 
      rupes eiectis»; item pessima, si pro trochaeo pyrrhichium praemiseris, ut si dicas «mare fluctuantibus, <unclear/>apex eiectis». Item
      uitiosa est conclusio, si nouissimi molossi prima syllaba breuis fiat, quamuis trochaeo rite praemisso; tunc enim heroicum comma
      nascitur, ut si quis dicat «litus amicis». Item bona elausula fit, si pro nouissimo molosso ionicus minor ponatur post trochaeum,
      ut si dicas «mare fluctuantibus, litus agitanti». Sed in hac clausula cauendum, ne pro trochaeo paene ultimo spondeus ponatur; 
      nam tunc, si solueris tertiam molossi, in uitium cadis quale incidit Cicero, eum dicit «si te semel ad meas capsas admisero».
      Si autem paene ultimo trochaeo mediam molossi solueris, pulchram clausulam feceris, ut si dicas «litus Aemiliae». Item post
      trochaeum paene ultimum pulchre etiam tertia molossi resoluitur, ut si dicas «litus aequabile». Item si trochaei paene ultimi
      longam soluerimus et primam molossi ultimi, fit elegans elausula, ut est <supplied>
                     <gap/>
                  </supplied>.
      </p>
            </div>
            <div type="cap" n="523"> 
               <p>
                  <foreign xml:lang="grc">Εἰρωνεία</foreign> est simulatio, frequens apud Ciceronem ac nobilis figura, in qua aliud uerbis significamus, aliud re ipsa sentimus,
      ut est principium pro Ligario: «nouum crimen, Gai Caesar . . .» <foreign xml:lang="grc">παράλειψις</foreign> est praeteritio, cum <supplied>quasi</supplied> praetermittentes
      quaedam nihilominus dieimus. <foreign xml:lang="grc">ἀποστροφή</foreign> est in aliquem districta conuersio, hoc est cum in aliquem sic conuertimus actionem,
      ut ex ea iudices doceamus. <foreign xml:lang="grc">Διαπόρησις</foreign> est addubitatio, qua figura utimur, cum ueluti dubitantes ab ipsis iudieibus
        inchoamenti consilium postulamus, ut est pro Cluentio: «equidem quo me uertam, iudices, nescio», et pro Cornelio:
        «pugnem contra nobilissimorum hominum studia? Consilia rationesque eorum aperiam?» Et cetera.
      </p>
            </div>
            <div type="cap" n="524">
               <p>
                  <foreign xml:lang="grc">Ἐρώτημα</foreign> est interrogatio, qua figura utimur, cum interrogando aliquid aceruamus et exaggeramus eius inuidiam. <foreign xml:lang="grc">πύσμα</foreign> est
      quaesitum, quae figura a superiore eo differt, quod interrogato una uoce tantum responderi potest, quaesito autem nisi pluribus
      responderi non potest, ut cum dicimus «qua igitur ratione bellum geremus? quae auxilia nobis parata erunt? Quis erit, qui
      subuenire uelit, cum tam acerbe socios tractauerimus?» <foreign xml:lang="grc">Διατύπωσις</foreign> est descriptio uel deformatiο, cum rebus personisque 
      subiectis et formas ipsas et habitus exprimimus, ut Tullius pro Milone: «si haec, <supplied>quae</supplied> nunc gesta audistis, facta uideretis»,
      et <supplied>deformat</supplied> Milonem in reda sedentem paenulatum cum uxore, item Clodium cum equo et delectis uilla egredientem, et cetera.
          <foreign xml:lang="grc">Ἀντεισαγωγή</foreign> contraria inductio; haec figura est, cum aliquid difficile et contrarium esse <supplied>confitemur,
            sed contra alia non minus firma</supplied> conferimus, ut Cicero de rege Ptolomaeo: «difficilis ratio belli gerundi,
            at plena fidei, plena pietatis» et cetera.
          </p>
            </div>
            <div type="cap" n="525">
               <p>
                  <foreign xml:lang="grc">Διασυρμός</foreign> est eleuatio uel irrisio; in hac figura ludentes quae dicuntur ab aduersariis dissoluimus, qualis est in Mureniana
      totus ille in Sulpicium locus de iure ciuili. <foreign xml:lang="grc">Μετάστασις</foreign> est transmotio quaedam, hoc est, cum rem a nobis alio transmouemus,
      sed non ita, ut ibi totam causam constituamus; alioquin status incipit esse, non figura.
    </p>
            </div>
            <div type="cap" n="526">
               <p>
      Hactenus de sententiarum figuris; nunc ad elocutionum figuras transeamus. Sed uolo breuiter memorare, quot genera sint
      elocutionis quotque modis ea utendum sit. Est igitur familiaris omni <unclear/>narrationis generi, quam Graeci <foreign xml:lang="grc">εἰρομένην λέξιν</foreign> appellant,
      quae ita conectitur, ut superiorem elocutionem semper proxima <del>con</del>sequatur. <supplied>Ea</supplied> et historiae conuenit et narrationi, quae 
        non conuersum neque circumscriptum eloquendi genus desiderat, sed fusum atque continuum, ut illa sunt in Miloniana: «occidi,
        occidi non Spurium Maelium, qui annona leuanda iacturis<supplied>que</supplied>» et cetera.
        </p>
            </div>
            <div type="cap" n="527">
               <p>
      Est alia, <supplied>quae ex ambitu constat,</supplied> quam <foreign xml:lang="grc">περίοδον</foreign> Graeci appellant, quae sententiam quadam circumscriptione definit atque
        determinat, quale est in Caeciniana: «si quantum in agro locisque desertis audacia potest, tantum in foro iudiciisque
        impudentia ualeret, non minus nunc Aulus Caecina cederet Sexti Aebutii impudentiae, quam tum in ui faciunda cessit
        audaciae». Qui ambitus constat ex membris, quae <foreign xml:lang="grc">κῶλα</foreign> Graeci dicunt, et ex caesis, quae <foreign xml:lang="grc">κόμματα</foreign> appellant.
      </p>
            </div>
            <div type="cap" n="528">
               <p>
      Membrum est pars orationis ex pluribus uerbis absolute aliquid significans, hoc modo: «etsi uereor, iudices, ne
      turpe sit pro fortissimo uiro dicere incipientem timere»; caesum autem est pars orationis ex duobus aut pluribus uerbis
      <supplied>non</supplied>dum quicquam absolute significans. Quamquam caesam dicamus orationem, cum singula uerba quoduis significantia
        proferuntur, ut est: «quis est Lollius, qui sino ferro ne nunc quidem tecum est? Quis est iste Lollius, armiger 
        Catilinae, stipator tui corporis, concitator tabernariorurn, percussor, lapidator curiae?» Et in Verrinis: «comites
        illi delecti manus erant tuae; accensi, medici, aruspices, scribae manus erant tuae».
      </p>
            </div>
            <div type="cap" n="529">
               <p>
      Verum <del>superior</del> periodos constat ex duobus membris et ex tribus et ex quattuor interdum <del>et sex</del>, quamuis ex
      uno membro putent nonnulli posse compleri, quam <foreign xml:lang="grc">μονόκωλον περίοδον</foreign> appellant, cum sit colon potius. Οptima 
      igitur oratio fiet, si nunc ex ambitu periodico, nunc ex illa continuatione perpetuae elocutionis aptetur,
      nonnumquam caesis interrupta fuerit, aliquando cola consociet.
    </p>
            </div>
            <div type="cap" n="530">
               <p>
      Differt autem figura elocutionis a figura sententiae hoc, quod sententiae figura immutato uerborum ordine
      <supplied>manet nihilominus, elocutionis autem immutato uerborum ordine</supplied> manere non poterit, quamuis plerumque fieri potest,
        ut sententiae figura coniungatur cum elocutionis figura, ut <supplied>
                     <gap/>
                  </supplied>. In ironia, quae figura est sententiae, epanaphora
          permiscetur, quae est elocutionis.
        </p>
            </div>
            <div type="cap" n="531"> 
               <p>
      Sunt igitur figurae elocutionis aliae ad ornandam tantum et quasi pingendam orationem commodatae, quibus nunc Cutimur.
      <foreign xml:lang="grc">ἀντίθετον</foreign>, id est oppositum ex contrariis, cum uerba pugnantia inter se paribus uocibus colliduntur, uel paria paribus
      opponuntur, ut est Ciceronis «domus tibi deerat? At habebas. Pecunia superabat? At egebas», aut si dicas «in pace ad
      uexandos ciues acerrimus, in bello ad depugnandos hostes inertissimus». <foreign xml:lang="grc">ἰσόκωλον</foreign> exaequatum membris, quod fit non
      pugnantibus inter se uerbis, sed paribus exaequatis, ut si dicas «classem speciosissimam et robustissimam instruxit;
      exercitum pulcherrimum et fortissimum legit; sociorum maximam et fidelissimam manum comparauit». <foreign xml:lang="grc">Πάρισον</foreign> prope aequatum;
      haec figura differt a superiore, quod ibi omnia membrorum uerba paria sunt numero, hic uno uel altero addito in quouis
      loco cetera <supplied>pariter</supplied> excurrunt.
      </p>
            </div>
            <div type="cap" n="532"> 
               <p>
                  <foreign xml:lang="grc">Ὁμοιόπτωτον</foreign> simile casibus; nam ex eo nomen accepit, quod cola omnia in eosdem casus cadunt, ut est «huic socios uestros
      criminanti et ad bellum uos cohortanti et omnibus modis ut in tumultu essetis molienti». <foreign xml:lang="grc">Ὁμοιοτέλευτον</foreign> simili modo determinatum; 
      differt a superiore, quod <supplied>illud</supplied> et casu et sono simili postrema uerba determinat, hoc uero soni tantum similitudine sub quacumque
        uerbi enuntiatione componitur. <foreign xml:lang="grc">Παρονομασία</foreign> leuis immutatio uerbi ac nominis, id est, cum syllaba aut littera mutata diuersa
        significat, ut si dicas «praetor iste uel potius praedo». <foreign xml:lang="grc">Πλοκή</foreign>, id est copulatio, in qua idem uerbum aut nomen continuo
          positum diuersa significat, ut est «sed tamen ad illam diem Memmius <supplied>erat Memmius</supplied>».
        </p>
            </div>
            <div type="cap" n="533">
               <p>
                  <foreign xml:lang="grc">Παλιλλογία</foreign> iteratio; haec figura repetito uerbo aut nomine non diuersa uult intellegi, sed uehementius repetita significat,
      ut est «nos, nos, dico aperte, consules desumus». <foreign xml:lang="grc">Ἐπανάληψις</foreign> repetitio; haec figura a superiore distat, quod illa eadem parte
      orationis repetita coniungitur aut uno alteroue uerbo interposito, at haec non una parte orationis, sed prout libuerit sociatis
      uerbis, ut est «non potest, iam non potest haec libera ciuitas esse». <foreign xml:lang="grc">Ἀναδίπλωσις</foreign> est replicatio, optima, cum ea, quae in priore
      membro postrema ponuntur, in posteriore prima repetuntur, ut est illud Terentii:
    </p>
               <lg>
                                           <l>«negat hanc sibi cognatam Demipho?</l>
                                            <l>Hanc Demipho negat esse cognatam?»</l>
               </lg>
               <p>
                  <foreign xml:lang="grc">προσαπόδοσις</foreign> redditio orationis, id est, cum nomen in postrema parte membri (aut eadem quaecumque pars orationis) redditur,
      ex quo idem membrum coepit, ut si dicas «tibi calamitates imputare debet res publica, <supplied>tibi</supplied>».
      </p>
            </div>
            <div type="cap" n="534"> 
               <p>
                  <foreign xml:lang="grc">Ἐπαναφορά</foreign> relatio, quotiens per singula membra eadem pars orationis repetitur, hoc modo: «Verres calumniatores apponebat,
      Verres de causa cognoscebat, Verres pronuntiabat». <foreign xml:lang="grc">Ἀντιστροφή</foreign> conuersio; haec figura hoc differt a superiore, quod illic
      ab eadem parte orationis saepius incipitur, hic in eadem terminatur, ut est pro Fonteio: «<supplied>frumenti</supplied> maximus numerus e Gallia,
        peditatus amplissimae copiae e Gallia, equites numero plurimi e Gallia». <foreign xml:lang="grc">Συμπλοκή</foreign> conexio; nam et incipit saepius ab una
      parte orationis et totiens in unam atque eandem desinit, ut est «quis legem tulit? Rullus. <supplied>Quis tribus sortitus est? Rullus.</supplied>
          Quis decemuiros, quos uoluit, creauit? Idem Rullus.»
        </p>
            </div>
            <div type="cap" n="535">
               <p>
                  <foreign xml:lang="grc">Πολύπτωτον</foreign> ex pluribus casibus; cum saepius initium ab eadem parte orationis fiat, illa ipsa pars declinationibus aut 
      numeris immutatur per casus, ut est «senatus iussit, senatui placuit, senatum certum est praecepisse, a senatu delectus est».
      <foreign xml:lang="grc">Συνωνυμία</foreign> est communio nominis, quotiens uno uerbo non satis dignitatem rei aut magnitudinem demonstramus, ideoque ad eandem
      significationem plura conferimus. <foreign xml:lang="grc">Ταυτολογία</foreign> est eadem pluribus uerbis siguificatio; hoc differt a superiore, quod ibi
      singulis uerbis eadem res, in hac pluribus significatur. <foreign xml:lang="grc">Κλῖμαξ</foreign> est ascensus, ut est Ciceronis pro Milone: «neque uero
      se populo solum, sed etiam senatui commisit, neque senatui modo, sed etiam publicis praesidiis et armis, neque his tantum,
      uerum etiam eius potestati, cui senatus totam rem publicam commiserat».<foreign xml:lang="grc">Ἀσύνδετον</foreign> est solutum, cum ademptis coniunctionibus,
      quibus uerba aut nomina conectuntur, singillatim unumquodque enuntiamus, ut est  «exspecto uim edicti, seueritatem praetoris;
      faueo aratori; cupio <del>supplico</del> octupli damnari Apronium». <foreign xml:lang="grc">Διεζευγμένον</foreign> disiunctum appellamus, cum diuersis redditionibus
      uerborum cola disiungimus, siue duo siue plura, hoc modo: «Capuam colonis deductis occupabunt; Atellam praesidio communient;
      Nuceriam, Cumas multitudine suorum obtinebunt; cetera oppida praesidiis deuincient».
    </p>
            </div>
            <div type="cap" n="537">
               <p>
                  <foreign xml:lang="grc">Ἀντεζεθγμένον</foreign> iniunctum; haec figura a superiore differt, quod ibi singulis rnembris singula diuersa redduntur,
      hic plura in uno coniungimus, ut est «quorum ordo ah humili, fortuna <supplied>a</supplied> sordida, natura a turpi ratione abhorret».
      Hoc enim postremum «abhorret» praedicta coniunxit. <foreign xml:lang="grc">Πλεονασμός</foreign> est plus necessario, cum uerba quaedam adicimus non
        enuntiandae rei necessaria, sed magnitudini cumulandae, ut si dicas «Cato ille»; cum suffecerit nomen dixisse, ad amplitudinem
        adicimus «ille». <foreign xml:lang="grc">Ἔλλειψις</foreign> est detractio, contraria superiori figura, cum uerbo aliquo minus dicto rem sentiendam potius 
        praeterimus, ipsa celeritate gratissimi. Hae sunt elocutionis figurae, quas quidem non oportet uelut studiose copulatas in 
        unius conceptionis sententiam conglobari.
      </p>
            </div>
            <div type="cap" n="538">
               <p>
      Nunc ordo praecepta memoriae subministrat, quam quidem constat esse naturalem, sed et arte adiuuari posse non dubium est. 
      Haec autem ars breuibus praeceptis sed magna exercitatione formatura cuius partis hoc munus est, ut non tantum firma, uerum 
      etiam celeri eomprehensione res uerbaque percipiat. Tenenda uero sunt non ea tantum, quae a nobis inuenta sunt, sed etiam quae
      ab aduersario in agendo trattata sunt. Simonides huius rei praecepta inuenisse perhibetur, poeta idemque philosophus; cum
      enim conuiuii locus subito corruisset, nec possent propinqui obtritos internoscere, discumbentium ordinem nominaque memoria
      recordante suggessit. Quo admonitus intellexit ordinem esse, qui memoriae praecepta, conferret. Is uero in locis illustribus
      meditandus est, in quibus species rerum sententiarumque imagines collocandae sunt, ueluti nuptiarum uelatam flammeo nubentem,
      aut homicidae gladium uel arma detineas, quas species locus tamquam depositas reddat. Nam sicut id, quod conscribitur,
      cera continetur et litteris, sic quod memoriae mandatur, in locis tamquam in cera paginaque signatur; imaginibus uero quasi
      litteris rerum recordatio continetur.
    </p>
            </div>
            <div type="cap" n="539">
               <p>
      Sed, ut diximus, magnam exercitationem res laboremque conquirit,
        in qua illud obseruari compertum est solere, ut scribamus ipsi quae facile uolumus retinere; deinde ut, si longiora fuerint,
        quae sunt ediscenda, diuisa per partes facilius inhaerescant; tum apponere notar rebus singulis oportebit his, quae uolumus
        maxime retinere; nec uoce magna legenda sunt, sed murmure potius meditanda; et nocte magis quam interdiu maturius excitari
        memoriam manifestum est, cum et late silentium iuuat, nec foras a sensibus auocatur intentio. Est quidem memoria rerum atque
        uerborum, sed non semper ediscenda sunt uerba, nisi spatium meditandi tempus indulserit, sat eritque res ipsas animo tenuisse,
        praesertim si nihil eius munere naturali prouenerit.
    </p>
            </div>
            <div type="cap" n="540"> 
               <p>
      Actionem apud ueteres appellabant, quam nurse pronuntiationem uulgo dici non nescio. Ea praestat oratori, ut concilietur 
      auditor, ut ad fidem persuasione ducatur, ut animorum motibus incalescat. Eius partes sunt tres: uox, uultus, gestus. His,
      ut plerique putant, cultus uel habitus oris accedit. Vox et natura constat et quadam scientia modificata seruatur. In natura
      qualitas uocis et quantitas dispensatur; scientia uero, quo modo ea utaris, assequitur et quid oporteat obseruare.
    </p>
            </div>
            <div type="cap" n="541">
               <p>
      Bonitas uocis constat claritate, firmitate, suauitate, quae omnia nutriuntur cibi, potus, coitus obseruantia, praecipueque
      ut corpus deambulando moueatur intra breue spatium reditu maturato; qui motus cum digestionem facilem praestat, sine dubio
      purgat et uocem: nimia excursio uel longa deambulatio extenuat ac fatigat. Post hanc ambulationem statim nos ad studia 
      conferamus, priusque quam sit dicendum, uocem lectione coloremus.
    </p>
            </div>
            <div type="cap" n="542">
               <p>
      Nec ab initio clamandum, sed tenui murmure inchoandum, quo <unclear/>in similem uocem possis efferre. Ad curandam autem uocem plerique
      pertinere dixerunt, ut sedentes paucissimos uersus lenta et graui proferant uoce, deinde per gradus paulatim erigant sonum, 
      per eosdemque gradus recolligatur oratio, quo sine damno ad murmur usque perueniat.
    </p>
            </div>
            <div type="cap" n="543"> 
               <p>
      Vultus uero pro sententiae dignitate mutandi sunt, sed non ita, ut histrionibus mos est, qui ora retorquendo ridiculos motus
      spectantibus praestant. Significanda enim, non spectanda sunt ista, quae actio uultusque commendat. Sed oculorum in hac parte
      magna moderatio est, qui tum hilaritate, tum intentione, tum minaci mouentur aspectu. Nec nimium grauioribus superciliis premendi
      aut petentibus frontem nudandi sunt oculi, quod in Pisone Tullius amare uituperat. Nec mollius agitandi sunt gestus, aut
      muliebriter latera deducenda sunt, nec iactanda deformiter ceruix, ne in illas Hortensii deducatur illecebras, quibus
      etsi uenuste, tamen non uidebatur uti uiriliter. Ad summam gestus non is oratori tenendus est, quo scaenae placere uidentur
      actores. Manus in contentionibus fusa porrectius, in sermocinatione uel narratione contracta, praecipueque in hac parte
      praestandum est, ut deceant cuncta, quod prudentia magis quam ulla praeceptionis huius arte seruatur.
    </p>
            </div>
            <div type="cap" n="544">
               <p>
      Iam nulle ordo admonet promissorum, ut partes orationis excurram, quas quidam subtilius duas, alii quinque, nonnulli plures
      esse dixerunt. Qui autem duas asserunt, unam, qua docemus iudices, aliam, qua mouemus, aduertunt, et in docendo tam narrationem 
      quam confirmationem partis aseribunt; in mouendo autem prooemium et epilogum nexuerunt, quia et initio praeparandus est et
      commouendus sententiam prolaturus auditor. Qui uero quinque dixere partes, rationalem ordinem persequuntur; nam est exordium,
      narratio, propositio, argumentatio, peroratio.
    </p>
            </div>
            <div type="cap" n="545"> 
               <p>
      Exordium <supplied>orationis initium</supplied> est noscendae causae praeparans auditorem; eius uirtutes sunt tres: ut attentum, ut docilem, 
        ut beniuolum faciat auditorem. Attentum facimus, si magnam rem geri, si nouam, si publicam aut plurium dicimus; docilem,
        si de causa aliquid strictim, quo instruamus iudicem, proferatur. Beniuolum aut a re aut a persona facimus, a persona autem
        aut nostra aut iudicum aut aduersariorum: a nostra, si quod fauorabile gessimus commendamus, aut si quod obest causae
        diluimus uel extenuarnus; a iudicum, si eos nobis uel ex causae ipsius blandimentis uel extrinsecus conciliamus; ab
        aduersariorum autem persona tribus modis, si eos in odium, in inuidiam, in. contemptum adducimus: in odium, si scelestos 
        crudelesue doceamus; in inuidiam, si eos impotentes esse rnonstremus; in contemptum uero, si humiles.
      </p>
            </div>
            <div type="cap" n="546">
               <p>
      Verum exordiorum genera sunt duo: principium et insinuatio. Principium est, quo statim simpliciter palamque conciliamus
      nobis auditores; insinuatio, cum insidioso exordio iudicem circumscribimus. In quo modi sunt quattuor: primus, cum res
      ipsa mala est; alter, cum aduersum nos iudex aliquid contraria opinatione praesumpsit aut fatigatus est, aut acclamatio
      uel irrisio ulla interuenit.
    </p>
            </div>
            <div type="cap" n="547"> 
               <p>
      Ante cuncta discutiendum, quae sit forma materiae; nam sunt quinque: honesta, turpis, dubia, humilis, obscura. 
      Si honesta est, aut principio non utendum aut amplificatione exordium concludendum; si turpis, insinuatione utendum; si dubia,
      beniuolus faciendus auditor; si humilis, attentus; si obscura, docilis.
    </p>
            </div>
            <div type="cap" n="548">
               <p>
      Insinuatio uero quattuor modis explicatur, cum aut personam rei subiectione mutamus, aut rem persona, aut rem re, aut personam 
      persona. Nam si in causa meretricis agendum est, rem potius iudicibus spectandam esse dicemus; aut si libertus alicuius uel
      cliens agate, personam patroni, non huius considerandam esse admoneamus, atque ita cetera.
    </p>
            </div>
            <div type="cap" n="549">
               <p>
      Vitia uero exordiorum ista sunt: uulgare, quod in, omnes causas cadere potest; commune, quo etiam aduersarius uti potest;
      contrarium, quo melius aduersarius uteretur; affectatum, quod aut uerbis inusitatis aut rebus externis profertur; superuacuum, 
      quod neque attentum neque docilem neque beniuolum facit auditorem. Fugiendum praeterea satis longum et obscurum.
    </p>
            </div>
            <div type="cap" n="550">
               <p>
      Narrationum genera sunt quattuor: historia, fabula, argumenturn, negotialis, uel iudicialis assertio. Historia est, ut Liuii;
      fabula neque uera est neque ueri similis, ut Daphnen in arborem uersam; argumentum est, quod non facta, sed quae fieri potuerunt,
      continet, ut in comoediis patrem timeri et amari meretricem; iudicialis autem narratio est rerum gestarum aut ueri similium
      expositio.
    </p>
            </div>
            <div type="cap" n="551"> 
               <p>
      Narrationis laudes tres sunt, ut lucida sit, ut ueri similis, ut breuis; et his contraria uitia uocantur. Lucida est narratio, 
      si non confuse, si uerbis usitatis et significantibus, si non longo circuitu rem monstremus; ueri similis, nihil affectate et
      quasi ex natura exponere uideamur; breuis, si non ultra quam res exigit et prolixe fundatur assertio.
            <milestone unit="par" n="1"/>Narrationum aliae sunt ipsius causae et negotii, aliae incidentes. Ipsius causae sunt, sine quibus res, quae agitur, 
            intellegi non potest; incidentes, quae aut probationis gratia aut exempli aut augendi aut inuidiae aut uoluptatis 
            extrinsecus afferuntur.
    </p>
            </div>
            <div type="cap" n="552">
               <p>
      Nonnulli quinque species narrationis esse dixerunt, ut Theodorus Byzantius Graece discernit <foreign xml:lang="grc">προδιήγησιν, ὑποδιήγησιν,
      παραδιήγησιν, ἀναδιήγησιν, καταδιήγησιν</foreign>. Narrationis etiam elementa sunt sex: persona, causa, locus, tempus, materia, res.
      Item narrationum aliae continuae, aliae partiles uocantur; continuae, quae perpetuo contextu sine ulla interruptione dicuntur;
      partiles, quibus uel argumentum uel digressio aliqua interponitur. Narramus autem modis sex: augentes aliquid aut tenuantes,
      praetereuntes aut monentes <del>docentes</del>, gratiam uel inuidiam comparantes.
      Post narrationem quidem digressionem, quam <foreign xml:lang="grc">παρέκβασιν</foreign> uocant, oportet adiungere, quo uel incitamus iudices uel delenimus.
           Sed quoniam pars orationis non est et non semper arripienda est, eam placuit praeterire.
    </p>
            </div>
            <div type="cap" n="553"> 
               <p>
      Propositio aut nostra est aut aduersariorum aut communis: nostra, ut «caedem obicio»; aduersariorum, «caedem me fecisse dicit»;
      communis, «uter igitur nostrum caedem admiserit quaeritur».
    </p>
            </div>
            <div type="cap" n="554"> 
               <p>
      Propositiones aut principalium quaestionum sunt aut incidentium, aut simplices aut coniunctae.
    Simplex est «luxuriaris»; coniuncta «aut luxuriaris aut meretricem amas». Coniunctae autem per partitionem maxime proponuntur,
    quae dupliciter fiunt; aut enim simpliciter, quid dicturi simus, ostendimus, aut ante, quid nobis cum aduersario conueniat,
    quid in dubium uocetur, edicimus.
    </p>
            </div>
            <div type="cap" n="555">
               <p>
      Propositiones aut nudae sunt aut ratione subiecta: nudae, ut «affectasti tyrannidem»; ratione subiecta, «affectasti tyrannidem;
      arma enim domi habes». Omnes autem sumuntur aut simpliciter aut per inductionem: simpliciter, ut si dicas «docebo proditorem»;
      per inductionem, ut si superioris meminimus et sequentum introducimus, ut si dicas «quoniam docui iniustam legem, docebo inutilem».
      Proponimus autem aut per concessionem aut per praeteritionem: per concessionem, cum gratiam facientes eius, quod diximus prius,
      aliquid introducimus, ut si dicas «concedo interim occisum, sed ab hoc interumptum nego»; per praeteritionem, cum ita transimus
      ad alteram propositionem, ne superiorem interim concedamus, ut si dicas «nunc quoniam docui ignominioso actionem de priuatis 
      rebus tantum negari, docebo de proditionis crimine non negari».
    </p>
            </div>
            <div type="cap" n="556"> 
               <p>
      Partitio est, quae ordinem totius diuisionis breuiter comprehendit, ut est pro Quintio «negamus te bona Publii Quintii
      possedisse ex edicto praetoris»; et primo sic incipit, nullam causam fuisse postulandae proscriptionis; huic subicit, nec 
      ex edicto possideri potuisse; ad extremum, nec possessa esse. «Haec» inquit «tria cum docuero, perorabo». Animaduertis corpus
      totius orationis per haec liniamenta digestum esse. Talis autem debet esse partitio, ut singulae partes eius plurimas quaestiones
      in se contineant; nam si fuerit et per incidentes quaestiunculas diriuata, onerabitur ipsa partitio, et ex hoc rebuntur iudice
      rerum copiam fugiendam. Ideo et Tullius in eadem Quintiana sic partitus est, ut singula, capita plures quaestionum articulos
      continerent. Etenim primum illud, non fuisse causam postulandae proscritionis, uide quanta contineat: quod pecunia debita 
      Sexto Naeuio non fuerit et aliter agi oportuerit; quod Quintius uadimonium non deseruit. Secundum, quod ex edicto possidere
      non potuerit; quod et procuratorem habuerit et adsens defensus sit et non latitauerit, et ceteri creditores quieti sint; et
      quod ante missum sit, ut fundo communi expelleretur, quam proscriptio eius imperaretur, et quia inde ui sit eiectus contra 
      quam praetor iusserit. His igitur manifestum est intra partitionem quaestiones esse ponendas, quae in exsecutione sint 
      diuulgandae, ut iudex et nobis attentus fiat et promissorum copia non grauetur. Illud etiam inspiciendum, quae nobis cum 
      diuersa parte conueniant, quae in controuersiam deuocentur. Et ea, quae conueniunt, tunc enumeranda, si nobis prosunt,
      ut Cicero pro Marco Tullio ait «damnum passum esse Marcum Tullium conuenit mihi cum aduersario; ui hominibus armatis 
      rem gestam esse non infitiantur; a familia P. Fabii commissam negare non audent; an dolo malo factum sit ambigitur». 
      Vides ergo hunc in partitione a concessis duxisse, quod sibi proderat.
    </p>
            </div>
            <div type="cap" n="557">
               <p>
      Argumentatio est elocutio, qua argumenta ipsa uerbis exsequimur, argumenta uero, quibus causa probatur. Argumentatio diuiditur
      in duas partes: in confirmationem et reprehensionem. Argumentorum genera duo sunt, artificiale et inartificiale. Sed artificiale
      locos principales habet quattuor: ante rem, in re, circa rem, post rem. Ante rem uero diuiditur in locos septem: a persona, a re,
      a causa, a tempore, a loco, a modo, a materia. In re autem loci sunt duodecim: a toto, a parte, a genere, ab specie, a differentia,
      per septem circumstantias (qui locus recipit in se etiam a maiore ad minus et a minore ad maius), a proprio, a definitione,
      a nomine, a multiplici appellatione, ab initio, a progressione uel profectu, a perfectione uel consummatione.
    </p>
            </div>
            <div type="cap" n="558">
               <p>
      Circa rem loci sunt decem: a simili, cuius species sunt quinque: exemplum, similitudo, fabula, imago, <unclear/>id est ueri simile, 
      quod de comoedia sumitur. Addunt quidam et apologos, ut sunt Aesopi. Ergo circa rem locos exsequar, qui sunt a dissimili, a
      pari, a contrario, per positionem et negationem, ad aliquid, quod figuratur casibus quattuor: genetiuo, datiuo, accusatiuo,
      ablatiuo, ab inter se collidentibus per habitionem et amissionem, a malore ad minus, a minore ad maius, a praecedenti, ab eo
      quod simul est uel a coniunctis, a consequentibus. Post rem loci sunt duo: ab euentu et a iudicato.
    </p>
            </div>
            <div type="cap" n="559"> 
               <p>
      Sunt alii loci <foreign xml:lang="grc">ἀπὸ τῆς συζυγίας</foreign>, id est a coniunctione siue a coniugatis, quod quasi iunctum est personae qualitati,
      ut si eum, qui hostilia sentiat, hostem esse dicamus. Item <supplied>a</supplied> qualitate, ut, si iracunde fecit, sine ratione fecerit;
      a quantitate, ut, si <unclear/>seruus est, eodem modo factum sit; a coniunctis, id est <foreign xml:lang="grc">ἀπὸ τῶν προσόντων καὶ συνθέτων</foreign>,
        ut fasces et toga, sella curulis magistratuum ornamenta sunt. Item per partitionem, id est diaeresin, per omnes 
        circumstantias, id est cum partimur per personas, tempora et cetera, quae uarietas Graia discriminat.
      </p>
            </div>
            <div type="cap" n="560">
               <p>
      Inartificialia argumenta diuiduntur in praeiudicia, in rumores, in tormenta, in tabulas, in iusiurandum, in testes,
      quae similiter quemadmodum et artificialia tractat orator. In argumentis autem cauendum est, ne uulgaria sint, ne cum 
      aduersario communia, ne alte repetita aut supra dignitatem causae aut infra dignitatem.
           <milestone unit="par" n="1"/>De confirmatione breuiter memoraui; nunc reprehensionis praecepta uideamus. Reprehenditur enim actio aduersarii aut 
           redarguendo, cum aut totum argumentum aut partes eius contra facere monstrabimus; aut repugnando, cum docemus falsa 
           esse pro ueris assumpta uel ex his non effici <supplied>conclusionem</supplied>; aut compensando, si contra argumentum, quod aduersum nos
             est, aliud opponamus.
           </p>
            </div>
            <div type="cap" n="561">
               <p>
      Quaestionum duo sunt genera; dicitur enim <foreign xml:lang="grc">προηγούμενος</foreign> quae a nobis inducitur, ut confirmetur; ab aduersariis autem quae
      infertur et repellenda est, dicitur <foreign xml:lang="grc">ἀναγκία</foreign>. Verum superior quaestio, quae a nobis infertur, modis fit duobus, ut aut
      singillatim separatae inducantur aut plures coniunctim. Inducimus autem eas uarie: aut per simplicem propositionem aut per
      partitionem aut per figuras, quas <foreign xml:lang="grc">διανοίας</foreign> dicunt. Qui locus multiformis est; nam paene tot sunt occasiones inducendae
      quaestionis in hoc genere, quot sunt figurae sententiarum.
    </p>
            </div>
            <div type="cap" n="562"> 
               <p>
          Fit enim aut per solutionem, id est
        <foreign xml:lang="grc">κατὰ ἀνάλυσιν</foreign>, aut per adiectionem aut per praeteritionem aut per concessionem aut per reprehensionem aut per 
        seiunctionem, id est <foreign xml:lang="grc">ἀφορισμόν</foreign>, aut per admonitionem aut per dissimulatam propositionem <del>aut per repetitam</del>
        aut per instructam aut per partitam aut per similitudinem superioris quaestionis aut responsionis aut per inuersionem,
        id est cum primam illam quaestionem tractamus, quae secunda est, dein quae prima.
        </p>
            </div>
            <div type="cap" n="563"> 
               <p>
      Etiam eamquaestionem, quam aduersarii intulerint, isdem modis refutare possumus, et adicere solemus, cum aliquid aut obscure
      aduersarius posuerit aut augendi potius causa dixerit quam probandi, aut cum gradum facimus nostrae propositionis, aut 
      cum aduersarii propositionem in nostram partem conuertimus, quam <foreign xml:lang="grc">περιστροφήν</foreign> uocamus, aut cum secunda proposita quaestione
      primam tractamus. Εt hoc faciendum, uel cum elegantiam uarietatis affectamus, uel cum prima quaestio aduersus nos ualde facit
      et non est in primo loco ponenda. In hypophora cauendum est, ne plene et copiose ponatur, quamquam aliquando irridendi
      aduersarii causa,<supplied>si hoc augeat,</supplied> de quo nulla quaestio est, exaggeranda a nobis est, <supplied>aut</supplied> ut quod discrepat ostendamus.
        Hypophorae tribus modis imminuuntur: adiectione uerborum, immutatione, detraetione. Hypophora est autem intentio aduersae
        artis, anthypophora responsio eius.
      </p>
            </div>
            <div type="cap" n="564"> 
               <p>
      Anacephalaeosis est ueluti a capite causae breuis repetitio quaestionum. Anacephalaeosi non semper utendum est, sed quando
      aut partitionem fecimus, aut quando in multas quaestiones causa processit, ita tamen ut summam cuiusque, non partes partium 
      retexamus. Qua quidem utemur etiam in alia parte orationis, cum iudicis memoria fortasse succumbet, quae res tunc
      <foreign xml:lang="grc">ἐπιμερισμός</foreign> uocatur. Αnacephalaeosis tamen nulla pars orationis est, sed epilogi quaedam portio.
    </p>
            </div>
            <div type="cap" n="565">
               <p>
      Epilogus enim tres partes habet: enumerationem praedictam, indignationem, quam <foreign xml:lang="grc">δείνωσιν</foreign> dicimus, miserationem,
      quam <foreign xml:lang="grc">οἶκτον</foreign> uel <foreign xml:lang="grc">ἔλεος</foreign> memoramus. Sed <foreign xml:lang="grc">δείνωσις</foreign> ex locis argumentorum; nam his non tantum res probamus, uerum 
      etiam augemus. Sed conquestio, id est miseratio, is<supplied>dem ex</supplied> locis argumentorum sumitur, quibus et indignatio. Peroratione
        tamen non in fine tantum orationis utendum, sed ubi materia permiserit, id est in digressione principiorum aut narrationis
        assiduae, sed et quaestionum nonnumquam. In epilogo generaliter obseruandum, ut breuis sit, si quidem commotus iudex statim
        dimittendus est ad sententiam proferendam, dum aut aduersariis irascitur aut tuis miseretur lacrimis aut reorum afflictatione
        commotus.»
    <milestone unit="par" n="1"/>Sic adhuc asserenti innuit ipse Cyllenius, ut ad germanarum coetum nubentisque transiret obsequium. Quo conspecto asserta
    determinans ad Philologiae consessum fiducia promptiore perrexit eiusque uerticem deosculata cum sonitu (nihil enim silens,
    ac si cuperet, faciebat) sororum se consortio societatique permiscuit.
    </p>
            </div>
            <div type="cap" n="566">
               <lg>
                  <l>Tandem loquacis terminata paginae</l>
                  <l>  asserta cursim, quae tamen uoluminis</l>
                  <l>uix umbilicum multa opertum fascea</l>
                  <l>turgore pinguis insuit rubellulum.</l>
                  <l> Qui si probatur et caret fastidio,</l>
                  <l> nonnulla promet, quae nouella texuit,</l>
                  <l> diditaque fient, quae uetustas praeterit.</l>
                  <l> Sin sanna typhi naris imum torseris,</l>
                  <l> pigebit arma horruisse caelites,</l>
                  <l> formidinisque tunc locus mouebitur,</l>
                  <l>  Siluane, falcem cum petis Saturniam.</l>
                  <l> At tu reclamans rhetorum turbam tuba</l>
                  <l>  clangore uerso Tulliana percrepans</l>
                  <l>  in castra abibis, quo nec osor inuidens</l>
                  <l>  nei liuor ater te sequatur praecluem.</l>
               </lg>
            </div>
         </div>
    
         <div type="lib" n="VI">
            <head>Liber VI <lb/>
  De geometria</head>
  
            <div type="cap" n="567">
               <lg>
                  <l>«Virgo armata decens, rerum sapientia, Pallas,</l>
                  <l>aetherius fomes, mens et sollertia fati,</l>
                  <l> ingenium mundi, prudentia sacra Tonantis,</l>
                  <l>ardor doctificus nostraeque industria sortis,</l>
                  <l> quae facis arbitrium sapientis praeuia curae</l>
                  <l>ac rationis apex diuumque hominumque sacer nus,</l>
                  <l>ultra terga means rapidi ac splendentis Olympi,</l>
                  <l>celsior una Ioue, flammantis circulus aethrae,</l>
                  <l>
                     <foreign xml:lang="grc">ἑπτὰς</foreign> in numeris, prior igni, tertia Lunae,</l>
                  <l>quam docto assimulant habitu qui agalmata firmant:</l>
               </lg>
            </div>
            <div type="cap" n="568">
               <lg>
                  <l>Hinc nam tergeminae rutilant de uertice cristae,</l>
                  <l>quod dux sanguineo praesulque corusca duello,</l>
                  <l>vel tibi quod fulget rapiturque triangulus ignis.</l>
               </lg>
            </div>
            <div type="cap" n="569"> 
               <lg>
                  <l>Hinc tibi dant clipeum, sapientia quod regat orbem,</l>
                  <l>vel rationis opem quod spumea proelia poscant;</l>
                  <l>hasta etiam uibrans penetrabile monstrat acumen,</l>
                  <l>
                     <unclear>Lymphaseum magis est</unclear> et scutum circulus ambit.</l>
               </lg>
            </div>
            <div type="cap" n="570"> 
               <lg>
                  <l>Hinc nam uernicomae frondent tibi munera olivae,</l>
                  <l>artes cura uigil per te quod discat oliuo:</l>
               </lg>
            </div>
            <div type="cap" n="571">
               <lg>
                  <l>Glaucam dant uolucrem, quod lumina concolor igni es,</l>
                  <l>tuque ignis flos es cluis et glaucopis Athene.</l>
                  <l>An mage noctiuidae tibi traditur alitis usus,</l>
                  <l>quod uigil insomnes ducat sollertia curas?</l>
               </lg>
            </div>
            <div type="cap" n="572">
               <lg>
                  <l>Pectore saxificam dicunt horrere Medusam,</l>
                  <l>quod pauidum stupidet sapiens sollertia uulgum.</l>
               </lg>
            </div>
            <div type="cap" n="573">
               <lg>
                  <l>Arcibus urbanis ueteres tibi templa sacrarunt,</l>
                  <l>quod ratio amplificet, quodque est elatior, urbes.</l>
                  <l>Hinc de patre ferunt sine matris foedere natam,</l>
                  <l>prouida consilium quod nescit curia matrum,</l>
                  <l>consultisque uirum praesis; hinc dieta uirago.</l>
               </lg>
            </div>
            <div type="cap" n="574">
               <lg>
                  <l>O sacra doctarum prudentia fontigenarum,</l>
                  <l>sola nouem complens, Musis mens omnibus una,</l>
                  <l>deprecor: ad proprium dignata illabere munus</l>
                  <l>inspirans nobis Graias Latiariter artes.</l>
               </lg>
            </div>
            <div type="cap" n="575">
               <p>
      Ago tibi habeoque, diua, persoluensque perpetes debebo grates; optatis fulgida dignaris annuere: nosco uenerorque quod uidi.
      Parent denique iam ingressurae Artis obsequio electissimae feminarum, quae decentem quandam atque hyalini pulueris respersione
      coloratam uelut mensulam gestitantes ad medium superi senatus locum fiducia promptiore procedunt. Sed quae istae sint quidue
      gestitent gerendorum inconscius non aduerto.»
    </p>
            </div>
            <div type="cap" n="576">
               <p> 
      Hic, ut lepidula est, et quae lotam fabellam ab inchoamentorum motu limineque susceperit, Satura iocabunda, «ni fallor»,
      inquit «Felix meus, plurimum affatimque oliui, quantumque palaestras perluere uel sponsi ipsius posset, superfluo perdidisti,
      dispendiaque lini perflagrata cassum deuorante Mulcibero qui tot gymnasiorum ac tantorum heroum matrem Philosophiam non
      agnoscis saltem; cum per eam Iuppiter dudum caelitis consultum senatus tabulamque uulgaret, cumque ad Philologiae
      concilianda consortia procum affatum conubialiter allegaret, ne tunc eam noscere potuisti?
    </p>
            </div>
            <div type="cap" n="577"> 
               <p>
      Sed quia nunc Arcadicum ac Midinum sapis praesertimque ex illo quo desudatio curaque districtior tibi forensis rabulationis
      partibus illigata aciem industriae melioris obtudit, amisisse mihi uideris et huius matronae memoriam et iam eiusdem germanam
      uoluisse nescire.
    </p>
            </div>
            <div type="cap" n="578"> 
               <p>
      Illa namque parili quam accinctam cernis officio Paedia uocitatur, femina admodum locuples et quae illas Croesias Dariasque
      prae suis opes gazasque despiciat. Haec utpote talentorum conscia, in omnium rara congressus, nec cuiquam facile primorum
      saltem uultus superba committens; plerumque tamen adhaesit arrisitque pauperibus, magisque illis quos aut pedibus nudos aut
      intonso crine hispidos aut sordenti-conspexit pallio semitectos. Denique, si Marcum Terentium paucosque Romuleos excipias
      consulares, nullus prorsus erit cuius ista limen intrarit.
    </p>
            </div>
            <div type="cap" n="579">
               <p>
      Vides igitur utrique feminae quam insit fastuosa censura; tamen utraque Mercurialis ministrae quae ueniet officio praeparantur.
      Illud quippe quod gerulae detulerunt abacus nuncupatur, res depingendis designandisque opportuna formis; quippe ibi uel
      lineares ductus uel circulares flexus uel triangulares arraduntur anfractus. Hic totem potis est ambitum et circos formare
      mundi, elementorum facies ipsamque profunditatem adumbrare telluris uidebis istic depingi quicquid uerbis uisum non ualeas
      explicare.» «Nimirum, inquam, ista quae ueniet Apellen Polyclitumque transcendit; ita quippe memoratur posse omnia effigiare
      ut labyrintheus Daedalus eam credendus sit genuisse.»
    </p>
            </div>
            <div type="cap" n="580">
               <p>
      Et cum dicto prospicio quandam feminam luculentam radium dextera, altera sphaeram solidam gestitantem amictamque 
      laeuorsum peplo in quo siderum magnitudines et meatus, circulorum mensurae conexionesque uel formae, umbra etiam
      telluris in caelum quoque perueniens uel lunae orbes ac solis auratos caliganti murice decolorans inter sidera uidebatur.
    </p>
            </div>
            <div type="cap" n="581">
               <p>
      Ipsum uero uernantis aethrae salo refulgebat, denique etiam in usum germanae ipsius Astronomiae crebrius commodatum,
      reliqua uero uersis illitum diuersitatibus numerorum, gnomonum stilis, interstitiorum, ponderum mensurarumque formis
      diuersitate colorum uariegata renidebat. Crepidas peragrandae telluris causa easdemque permenso orbe contritas uiatrix
      infatigata gestabat.
    </p>
            </div>
            <div type="cap" n="582">
               <p>
      Quae quidem ingressa senatum deum licet quot stadia e terris in caelum quotque ulnas, quot denique digitos permensa sit
      instanter absolueret, tamen Iouiali caelestiumque maiestate contacta, ad illam abaci renudati mensulam, circumspectans
      camerae exterioris ornatum et laqueata sideribus palatia, properauit. 
    </p>
            </div>
            <div type="cap" n="583">
               <lg>
                  <l>Consitit attonito spectans stellantia uisu,</l>
                  <l>et decuit crinis puluereique pedes.</l>
                  <l>Ipsa etiam laeua sphaera fulgebat honora,</l>
                  <l>assimilis mundo sideribusque fuit,</l>
                  <l>nam globus et circi zonaque ac fulgida signa</l>
                  <l>nexa, recurrebant, arte locata pari.</l>
               </lg>
            </div>
            <div type="cap" n="584">
               <lg>
                  <l>Tellus, quae rapidum consistens suscipit orbem,</l>
                  <l>puncti instar medio haeserat ima loco.</l>
                  <l>Hanc tener et uitres circumuolitabilis auris</l>
                  <l>aer complectens imbrificabit aquis.</l>
                  <l>Quae tamen immenso quo cingitur illa profundo</l>
                  <l>interriuata marmore tellus erat.</l>
                  <l>Texerat exterior qui fulget ciculus orbis</l>
                  <l>aetheris astrifico lumina multa peplo.</l>
               </lg>
            </div>
            <div type="cap" n="585"> 
               <lg>
                  <l>Hinc nitidus rutilum Titan succenderat orbem</l>
                  <l>Moxque imitata pium lactea Luna diem.</l>
                  <l>
                     <del>Sic igitur furuae oculos splendescere noctis</del>
                  </l>
                  <l>
                     <del>cernas ex auro ut sacra flamma micat.</del>
                  </l>
                  <l>Sic Cypris Oceani perfuso sidere lymphis</l>
                  <l>Lucifero annuerat lumina tota suo.</l>
                  <l>Omina compar habet paribus sub lecibus ordo</l>
                  <l>nec minius haec mira est quam domus alta deum.</l>
                  <l>Hanc mundo assimilem stupuit Trinacria tellus</l>
                  <l>Archimedea astrificante manu.</l>
                  <l>O felix cura et mentis prudentia maior</l>
                  <l>Corpore sub nostro aequiperasse Iouem.</l>
               </lg>
            </div>
            <div type="cap" n="586">
               <p>
      Tandem igitur reglutinatis ab aethrae interuibrantis admiratione luminibus decenti collustrans diuos conspectansque censura,
      cum omnibus reuerenda uenerabili dignitate et magistra ceterarum quae notae diuis sunt Artium diceretur, exquisitum est
      eruditionis arcanum ut ab ipsis praeceptionis cunabulis auspicata depromeret. Tum illa, remoto paululum obstaculo contorti
      crinis a facie, orisque luculenta maiestate resplendens atque abaci sui superfusum puluerem mouens, sic exorsa:
    </p>
            </div>
            <div type="cap" n="587">
               <p>
      «licet Archimedem meum inter philosophos conspicata Euclidemque doctissimum, in astruendae praeceptionis excursus potuerim
      subrogare, ne impolitum quicquam subsisteret assertorum aut profunditas caligaret, tamen congruentius ipsa uobiscum, quia
      et Cyllenium excludit ornamen, illi etiam Helladica tantummodo facultate nihil effantes Latiariter atticissant, quae
      etiam ipsos edocui, quod numquam fere accidit, Romuleis ut potero uocibus intimabo.
    </p>
            </div>
            <div type="cap" n="588">
               <p>
      Ac prius uocabuli mei promenda ratio, ne indecenter squalentior peragratrix caelicolarum auratam curiam et interstinctum 
      cylindris gemmantibus pauimentum rurali respersura puluere credar intrasse. Geometria dicor, quod permeatam crebro
      admensamque tellurem eiusque figuram, magnitudinem, locum, partes et stadia possim cum suis rationibus explicare, neque
      ulla sit in totius terrae diuersitate partitio quam non memoris cursu descriptionis absoluam».
    </p>
            </div>
            <div type="cap" n="589"> 
               <p>
      Quo dicto quoniam fuerant in deorum senatu quamplures qui neque orti terris essent neque ipsi umquam dicerent se calcasse 
      tellurem, ipse etiam Iuppiter curiosius totius terrae latebras uellet exquirere, credo necubi decentes puellas isto quoque
      saeculo is uersiformis etiam cupitor audiret, hoc igitur promere Geometria primum iubetur ac demum cetera astruendae praecepta
      artis aperire. Tum illa:
    </p>
            </div>
            <div type="cap" n="590">
               <p>
      «Formam totius terrae non planam, ut aestimant positioni qui eam disci diffusioris assimulant, neque concauam ut alii
      qui descendere imbrem dixere telluris in gremium, sed rotundam, globosam etiam <del>sicut Secundus</del> Dicaearchus asseuerat.
    </p>
            </div>
            <div type="cap" n="591"> 
               <p>
      Namque ortus obitusque siderum non diuersus pro terrae elatione uel inclinationibus haberetur, si per plana diffusis mundanae
      constitutionis operibus uno eodemque tempore supra terras et aequora nituissent, aut item si emersi solis exortus concauis
      subductioris terme latebris abderetur.
    </p>
            </div>
            <div type="cap" n="592">
               <p>
      Sed quoniam posterior assertio mage despicabilis opinationis cassae uilitate tenuatur, illam priorem cui etiam physicus
      Anaxagoras accessit praestat exigere, quamuis nonnullas credatur astruere rationes; quippe dicit planam terram ortu occasuue
      solis aut lunae perspicue comprobari; qui mox primi luminis fulgor emerserit confestim ad obtutus nostros directis lineis
      diriguntur, quod magis indubitabilis probamenti fiet, si in litore consistentes obstacula montium relinquamus. Quod si
      ita esset, cunctis supra terras degentibus eodem tempore emergentia uiderentur occasusque uno obitu condita cunctas ualerent
      tenebrare terras ac falsa Romulei uatis exploderetur assertio, qua docet:
    </p>
               <lg>
                  <l>nosque ubi primus equis Oriens afflauit anhelis,</l>
                  <l>illic sera rubens accendit lumina Vesper.</l>
               </lg>
            </div>
            <div type="cap" n="593">
               <p>
      Quin etiam cunctae noctes ac dies similibus interstitiis horisque semper paribus conuenirent, nullique parti telluris uel
      apparerent certa uel alia sidera negarentur. At cum Arctoa conuersio supra uerticem uoluatur Hesperiae, apud Trogodytas 
      Aegyptumque confinem ignoto occultoque penitus sidere nescitur, cum Canopum ac Berenices crinem, stellas admodum praenitentes,
      Scythia Galliaque atque ipsa prorsum non cernat Italia, cum illae antarcticis terris conspicuae ac praenitentes et uelut
      perpendiculatae capitibus suspectentur, in Alexandria etiam Canopos quarta parte interstitii signilis ultra terras emineat
      Trionesque geminos ut deuexa non cernat, cum in Arabia Nouembri mense sub noctis auspicio Helice non conspecta secunda 
      uigilia prospectetur, quae in Meroe solstitio tantum exiguaque breuitate conspicitur ubi circa ortum Arcturi cum die nascitur,
      quae item in India Patalitano portu prima tantum parte noctis aspicitur in qua etiam in Maleo monte quindecim tantum diebus 
      annuis uidetur, quis igitur dubitet et globi deuexioris oppositu alia inconspicua fieri atque alia uelut sphaerae curuationibus
      eminere?
    </p>
            </div>
            <div type="cap" n="594"> 
               <p>
      Additur ad fidem globi rotundioris ambigentibus asserendam quod solis lunaeque deliquia in occasu facta orientis incolae non
      uiderunt, itemque in ortu si accidant, a tota Britannia atque occasiuis regionibus ignorantur. Etiam in mediis plerumque 
      regionibus horarum diuersitatibus uariantur, sicut in Magni Alexandri uictoria lunam noctis secunda defecisse Seruius Nobilis
      in Arabia nuntiauit, quod in Sicilia in exortus primi splendore conspectum. Vipstano et Fonteio consulibus undecimo kalendas
      Maias defectus solis fuit qui in Campania diei septima uisus in Armenia eiusdem diei undecima comprobatur; quod factum est
      utique sphaerae circuitu moras per inflexus rotunditatis subinde uariante.
    </p>
            </div>
            <div type="cap" n="595">
               <p>
      Denique ipsa uasa quae horispica uel horologia memorantur pro locorum diuersitatibus immutata componunt alioque gnomone
      ultra quingenta stadia discernuntur, umbris pro locorum aut elationibus celsis aut inclinationibus infimatis. Hinc est
      quod in Meroe longissimus dies duodecim aequinoctiales horas et alterius bissem secat, Alexandriae quattuordecim, in
      Italia quindecim, in Britannia decem et septem. Solstitiali uero tempore cum caeli uerticem sol inuectus subiectas
      deorsum terras perpetui diei continuatione collustrat, itemque brumali descensu semiannuam facit horrere noctem, quod
      in insula Tyle compertum Pytheas Massiliensis asseruit. His temporum diuersitatibus assertum, ni fallor, globosam 
      rotunditatis flexibus habendam esse tellurem.
    </p>
            </div>
            <div type="cap" n="596"> 
               <p>
      Sequitur ut quem mundi locum quamue granditatem sortita sit approbemus. Circulus quidem terrae ducentis quinquaginta duobus
      milibus stadiorum, ut ab Eratosthene doctissimo gnomonica supputatione discussum.
    </p>
            </div>
            <div type="cap" n="597">
               <p>
                  <del>Quippe scaphia dicuntur rotunda ex aere uasa quae horarum ductus stili in medio fundo siti proceritate discriminant qui
      stilus gnomon appellatur; cuius umbrae prolixitas aequinoctio centri sui aestimatione dimensa uicies quater complicata
      circuli duplicis modum reddidit.</del>
               </p>
            </div>
            <div type="cap" n="598">
               <p>
      Eratosthenes uero ab Syene ad Meroen per mensores regios Ptolomaei certus de stadiorum numero redditus quotaque portio telluris 
      esset aduertens, multiplicansque pro partium ratione, circulum mensuramque terme incunctanter, quot milibus stadiorum ambiretur
      absoluit.
    </p>
            </div>
            <div type="cap" n="599">
               <p>
      Comperta est terrae breuitate rationabili magnitudo; locus eiusdem ac positio doceatur. Quam in medio imoque mundi immobilem
      stare multiplicibus monstratur assertis, quae siue ante constitutionem mundi in eodem loco fuerit, ex quo moueri non potuit,
      ac dehinc diuulsis a confusione primae commixtionis elementis undarum immensa et uolubilismlatitudo aerisque halitus undiquesecus
      circa terrae stationem diffusus artarit mediumque fecerit quod teres ac uolubilis circumclusit, siue quod in sphaera efficitur
      imum omne quod medium est, dum paribus ab extimae rotunditatis ambitu lineis quicquid eas sustinet constipatur.
    </p>
            </div>
            <div type="cap" n="600">
               <p>
      Imum uero iam necesse est sui extremitate consistere, quia inferius quo decidat non est. Omnia etiam pondera in eam desuper
      cadunt, ut imber, grando, nix, fulgura atque ipse qui in eius penita praecipitatur Oceanos et fluenta latentia quae fundo
      uoluuntur in imo. Vides igitur eam, quae undas cunctaque sustentat artatam ex omnibus nihil subicere quo secedat. Media
      igitur credenda est, quia postrema, quod praesertim aequinoctialis temporis interstitia manifestant, nam pares horarum
      metas tam antemeridialium quam etiam postremarum et tam diei quam noctis horologia manifestant.
    </p>
            </div>
            <div type="cap" n="601">
               <p>
      Quo documento clarum est tantundem undiquesecus abs terris abesse caelum; quod item duobus circulis edocetur solstitiali 
      et brumali, nam utique quantum interstitii dies habet, cum caeli culmina sol elatus illustrat, tantum spatii longior nox,
      cum sol in brumam decidens, repraesentat. Itemque quicquid singula signa zodiaci intercapedinis luci contulerint, tantundem
      sole e contrario rutilante umbris noctis agnoscunt, quod utique undiqueuersum probat tantundem circulos sideraque distare,
      mediamque esse tellurem. Quod si congrue uidetur assertum, iam partes eius, quas ipsa permensa sum, perhibebo.
    </p>
            </div>
            <div type="cap" n="602">
               <p>
      Orbis terrae in quinque zonas, siue melius fasceas dico, pro rerum diuersitate discernitur; quarum tres intemperies multa 
      contrariorum nimietate relegauit, nam duae, quae axi utrique confines, algore immenso et frigoribus occupatae, desertionis
      causas pruinis ninguentibus praebuere; media nero flammis atque anhelis ardoribus torridata propinquantes animantum amburit
      accessus. Aliae autem duae uitalis aurae halitu temperatae habitationem animalibus indulserunt. Quae quidem per totius 
      rotunditatem telluris incuruae tam supernum hemisphaerium quam inferius ambierunt.
    </p>
            </div>
            <div type="cap" n="603">
               <p>
      Nam utique terra duas sibi partes hemicycliorum quadam diuersitate dispescit; id est, unam habet supernatem, quam nos
      habitamus et ambit Oceanus, et aliam infernatem. Sed haec superior initium habet a solari ortu, illa inchoat a lucis occaso,
      <supplied>
                     <gap/>
                  </supplied> quem circulum Graeci horizonta perhibent.
      </p>
            </div>
            <div type="cap" n="604">
               <p>
      Verum quia illae zonae uolubilitatem utriusque partis includunt, decem utrimque circolo suo faciunt regiones, e quibus haec,
      quae a nobis habitatur, est una atque ad aquilonem uersus et septemtriones ascendit, altera, quae contrario ad meridiem atque
      austrum fertur, quam habitare illi aestimantur qui uocantur <foreign xml:lang="grc">ἄντοικοι</foreign>.
    </p>
            </div>
            <div type="cap" n="605"> 
               <p>
      Similiter ex infernatibus duae; sed hi qui nobis obuersi antipodes memorantur, qui contra illos quos <foreign xml:lang="grc">ἀντοίκους</foreign>
      diximus <foreign xml:lang="grc">ἀντίχθονες</foreign> appellantur. Sed nos cum illis diuersitas temporum uelut quadam contrarietate discriminat.
      Nam cum aestate torremur, il li frigore contrahuntur; <del>nam</del> cum hic uer pubescit florentibus pratis, illic edomita aestas
      teporibus autumnascit; hic bruma, solstitium illic apparet; nobis Arctoa lumina spectare permissum, illis penitus denegatum.
    </p>
            </div>
            <div type="cap" n="606"> 
               <p>
      Antipodes autem nostri unum nobiscum tractum perferunt hiemis et flagrantiam communis aestatis, sed noctem diuersam diesque
      contrarios, scilicet aestate grandes dies prolixasque noctes <supplied>
                     <gap/>
                  </supplied> nobisque Septentrio conspicabilis lateat sine fine.
      Ita etiam his qui <foreign xml:lang="grc">ἀντοικοι</foreign> uocantur antipodes sui quattuor anni tempora nouere communia ac polum qui est ad austrum 
        antipodibus suis nobisque penitus ignoratum soli suspiciunt.
      </p>
            </div>
            <div type="cap" n="607">
               <p>
      Qui autem in media fascea sunt, his cotidie ortus occasusque mutantur, et supra quos sol est, his citius exoritur tardiusque
      mersatur. Aequinoctiali autem tempore et oriens et occidens similiter apparebit, neque ulla astra sunt quae illorum obtutibus
      denegentur, et quae una illis oriuntur, simul ueniunt in occasum. Hi dies cunctos pares suis noctibus intuentur nec ullas
      meridiano die metiuntur umbras, eorumque antipodes dies noctesque sub eadem longitudine patiuntur. Cum autem solstitii 
      properantia peragendi per eosdem transeat et iam brumam itidem sol reuertens similiter per illos iter ducat et procul ad
      his utrimque secedat, dubium non est quin bis hiemen et secundo patiantur aestatem; quibus cum ortus solis est, eorum 
      antipodibus apparet occasus.
    </p>
            </div>
            <div type="cap" n="608">
               <p>
      Verum illae duae regiones, quas fasceas item dixi, quarum una ucinantis Plaustri algore crustatur, altera transaustrini
      halitus desertione contrahiutur, antipodas proprios non habent, sed ipsae sibi inuicem contrarietate fiunt habitationis
      antipodae, nullosque ortus siderum absque planetis utrimque nouerunt, quae quidem illis non supra caput eunt, sed de medio
      lateris oriuntur. Stellae etiam fixae caeli sex uidentur mensibus, sex itidem non apparent, ortiuusque circulus aequinoctialis
      illis est. Senaque ex zodiaco signa conspiciut; denique sex mensibus dies noctesque patiuntur, ut utrisque poli axisque termini
      supra uerticem uideantur. Sed haec prior Septentrionis, altera Canopi stellae illustrata fulgore cetera non nouerunt. 
    </p>
            </div>
            <div type="cap" n="609">
               <p>
      Quarum regionum habitus prodidit doctissimus Pytheas, sed ego ipsa peragraui, nequa mihi ignota uideretur portio superesse
      telluris. Cuius terrae totius ambitus omnis plenusque circuitus, ut Romanorum dimensione percenseam quicquid stadiorum
      supputatione memoraui, est in milibus passuum trecenties et quindecies centenis. Quo loco non puto transeundam opinationem
      Ptolemaei in geographico opere memoratam;
    </p>
            </div>
            <div type="cap" n="610">
               <p>
      idem quippe zodiaci tractum omnemque complexum trecentis sexaginta caeli partibus secat, quas singulas in telluris centrum ita
      aestimat peruenire, ut unius partis latitudo istic quingentorum stadiorum mensura tendatur, singula uero stadia centum uiginti
      quinque passibus explicata, <del>quae octo millenos passus absoluunt,</del> unde quingenta stadia, quae sunt partis unius, milia passuum
      colligunt sexaginta duo passusque quingentos. Verum illa stadia quingenta trecenties sexagies complicata faciunt semel milies
      octingentiesque centena; ex quibus milia passuum partitione praedicta collecta faciunt ducenties uicies quinquies centena.
      Hoc de totius terrae globo oportuit intimari.
    </p>
            </div>
            <div type="cap" n="611">
               <p>
      Ceterum eius longitudo ab ortu ad occasum, hoc est ab ipsius Indiae extremitate usque ad Herculis columnas Gadibus sacratas,
      octuagies quinquies centena septuaginta septem milia sunt, sicut etiam Artemidorus auctor asseruit; nam Isidorus nonagies
      octies dicit et decem et octo milia. Verum Artemidorus dimensioni praedictae adicit quicquid a Gadibus procurrit; nam per
      Hispaniae frontem circuitu Sacri promuntorii ad aliud finale promuntorium, quod Artabrum memoratur, procedere dicit terram
      in nongenta nonaginta unum milia.
    </p>
            </div>
            <div type="cap" n="612">
               <p>
      Quae dimensio item fieri compendiosior potest, si per maria quis uectus excurrat, nam a Gange fluuio ostioque eius quo se
      in Eoum effundit oceanum, per Indiam Parthyenemque ad Myriandrum urbem Syriae in Issico sinu positam quinquagies bis
      quindecim milia; inde proxima nauigatione Cyprum insulam, Patara Lyciae, Rhodum, Astypalaeam in Carpathio mari item insulam,
      Taenarum Laconicae, inde Lilybaeum Siciliae et Caralim Sardiniae tricies quater quingenta milia; inde Gades quadragies bis
      quinquagena milia. Quae mensura uniuersa ab Eoo mari efficit octuagies quinquies septuaginta otto milia.
    </p>
            </div>
            <div type="cap" n="613">
               <p>
      Potest item aliud terra marique iter duci per Gangen Euphratenque fluuium, Cappadociam, Phrygiam, per Aegeum pelagus et
      Laconicum mare itemque per sinus alios usque Peloponnesum, Leucadem, Corcyram, Acroceraunia, Brundisium, Romam, Alpes, et
      Galliam, per Pyrenaeos etiam montes in Oceanum uespertinum, Hispaniae oram traiectumque per Gades, et omnis mensura,
      attestante Artemidoro, assertionibus meis, habet milia octogies sexies octoginta quinque. Habetis longitudinem multipliciter
      memoratam.
    </p>
            </div>
            <div type="cap" n="614">
               <p>
      Latitudo autem eius meridiano situ in septentrionis caput plurimum minor est, nam utrimque intemperati aeris nimietate contrahitur.
      Eo accedit quod a septentrionis plaga Sarmatarum gens copiosaque barbaries accessum indagandae dimensionis excludit.
      Attamen quicquid intrepida permeare quiuit excursio competenter admensum, repertaque latitudo habitabilis terrae paene
      dimidio minor quam dicta est collegisse longitudo; nam colligitur in quinquagies quater centena sexaginta duo milia.
    </p>
            </div>
            <div type="cap" n="615">
               <p>
      Quippe a litore Aethiopici Oceani, qua habitabilis primum est, ad Meroen, inde Alexandriam, Rhodum, Cnidum, Coum, Samum,
      Chium, Mytilenen, Tenedum Sigeumque promuntorium, os Ponti, Carambim promuntorium, os Maeotidis, ostium Tanais praedicta
      dimensio comprobatur. Qui quidem cursus si per mania transeatur, in compendium ducet milia sescenta septuaginta octo.
    </p>
            </div>
            <div type="cap" n="616">
               <p>
      Huc usque compertum progressum Artemidorus asseuerat, sed Isidorus adiecit duodecies quinquaginta usque ad Tylen ultimam
      tendi quae quidem opinatio mihi uidetur incerta, nam ipsi tantundem latitudinis inesse dico, quantum longitudinis comprehensum;
      neque enim, cum rotundum telluris orbem astructio superior ratioque monstrarit, impar latus globo poterit prouenire. Sed
      supra ditti scriptores habitabilem dixere tellurem.
    </p>
            </div>
            <div type="cap" n="617">
               <p>
      Rotunditatis autem ipsius extima circumfusus ambit Oceanus, sicut nauigatus undique comprobatur; nam a Gadibus per Hispaniae
      Galliarumque flexum occidentalis plaga omnis hodieque nauigatur.
    </p>
            </div>
            <div type="cap" n="618">
               <p>
      Dum autem diuus Augustus classe Germaniam circumiret, septentrionalem totum permeauit Oceanum, nam primum in Cimbricum 
      promuntorium ueniens magno dehinc permenso mari ad Scythicam plagam ac rigentes undas usque penetrauit.
    </p>
            </div>
            <div type="cap" n="619">
               <p>
      De confinio item ab orientis principio et Indico mari pars quae uergit in Caspium mare a Macedonum classibus remigata,
      dum Seleucus et Antiochus regnauissent. Palus uero Maeotica eiusdem sinus habetur Oceani.
    </p>
            </div>
            <div type="cap" n="620">
               <p>
      Item laeui lateris circumflua memorentur. Ab ipsis itaque columnis Herculis, quae in Gaditano sunt litore consecratae,
      usque in Arabicum sinum meridianus omnis permeatur Oceanus, sicut plurimis asseueratur exemplis.
    </p>
            </div>
            <div type="cap" n="621">
               <p>
      Nam eius maximam partem Magni Alexandri sulcauere uictoriae; in eodem Arabico sinu constituto Gaio Caesare, Augusti
      filio, Hispanarum nauium naufragium et eiectae fragmentorum reliquiae paniere; item Hanno, dum Punicum floreret
      imperium, Mauretaniae circuitu ac dehinc meridiani flexus excursu in Arabiae terminos prolixa admodum nauigatione
      peruenit; Cornelius auctor affirmat quendam Eudoxum fugientem regis insidias ex Arabia in Gaditana peruenisse refugia;
      Caelius Antipater se hominem uidisse confirmat qui negotiationis ardore in Aethiopiam ex Hispania nauigasset; <unclear>idem
        Cornelius post captos Indos per Germaniam nauigauit.</unclear>
               </p>
            </div>
            <div type="cap" n="622"> 
               <p>
      Ostensum puto ambitum superioris terrae permenso in circulum mari undiquesecus nauigatum.
    <milestone unit="par" n="1"/>Nunc ipsius diuisionem terrae, quantum patitur succincta insinuatio, memorabo. Circulus omnis superae habitabilisque telluris,
    sicut plerique testantur, in tres partes est distributus: Europam, Asiam Africamque. Quarum primam atque ultimam interruptio
    dispescit Oceani.
    </p>
            </div>
            <div type="cap" n="623">
               <p>
      Nam Atlantici profundi ex Gaditano freto uis intersecans profunda telluris
      Libycum Hibero latus abscidit et confestim se in propinqui macis fluenta diffundit. Quippe a Gaditano ostio in ingressum
      interioris macis per longitudinem cursus uix quindecim passuum milia numerantur; latitudo uero, ubi angustior, quinque,
      ubi diffusa, septem, ubi prolixior, decem milibus explicatur. Hinc defluxere per diuersos sinus subsidentesque campos tot
      maria, tot fragores et quantum per diuersa aequora tumescit undarum.
    </p>
            </div>
            <div type="cap" n="624">
               <p>
        Verum illa proruptio interfluentis Oceani laeua Europam facit Libyamque dextra, et montibus utrimque concluditur. Nam ab
        Europa Calpe, ab Africa Abinna monte dispescitur, qui utrimque prominentes dici columnae Herculis meruerunt, quod
        testimonio uetustatis laboris Herculei limes in illis sit consecratus; siquidem ultra eum progredì consumptae
        telluris inuia prohibebant.
      </p>
            </div>
            <div type="cap" n="625">
               <p>
        Denique etiam hoc de eius sacrae uirtutis possibilitate persuasum, quod, cum antea natura terris mania dispararet ac tantum
        iugi circuitu firmaret Oceani, montium praedictorum effossis radicibus diuulsoque confinio camporum deuexis lacunisque
        terrarum improuisum pelagus in usum impigrae mortalitatis admisit, permutans orbis faciem naturaeque discrimina.
      </p>
            </div>
            <div type="cap" n="626">
               <p>
        Hoc igitur freto laeuorsum Europa distenditur usque in Tanais fluminis gurgitem, a quo inchoans Asia Nili itidem alueo limitatur;
        qui quidem Nilus eandem Africamque disrumpens telluris complexum intersecat multitudine fluuiorum. Europam tamen terminari
        Propontidis faucibus dixere quam plurimi, quae Propontis post angusta discedens ad Maeotidem usque perfertur.
      </p>
            </div>
            <div type="cap" n="627">
               <p>
        Europae tamen principium inchoamentique limen Hispaniae contributum, fertili frugum opimaeque prouinciae, metallorum aurique
        fetura, minii, marmoris gemmarumque muneribus praedicandae. Quae quidem, quod Hiberi fluminis interrivata tractu, amnis sui
        meruit cognomentum. Cuius illa portio quae Atlantico confinis Oceano in Gaditani freti litus excurrit Baetica perhibetur,
        etiam ipsa uocabulum proprii fluminis nuncupatione sortita; quae ab Vrcitano fine, qua citerior meat, Tarraconensis edicitur
        a Tarracone urbe, quam Scipiones condidere. Nam Poeni fundauere Carthaginem, conditas ubicumque urbes amico sibi nomine
        praesignantes.
      </p>
            </div>
            <div type="cap" n="628"> 
               <p>
        Sed praedictum latus a Pyrenaei iugis in aliam prouinciam dissecatur, siquidem Baeticae a septentrionali confinio Lusitania
        sociatur, cui nomen fabula a lusu Liberi patris uel cum eo bacchantium sociauit. Haec quoque cognomini fluuio permeatur,
        licet eam Tagus quoque harenis illustret auratis.
      </p>
            </div>
            <div type="cap" n="629">
               <p>
        Olissipone illic oppidum ab Vlixe conditum ferunt, ex cuius nomine promuntorium quod mania terrasque distinguit.
        Nam ab eius ambitu inchoat mare Gallicum et facies septentrionalis Oceani, Atlanticus uero et occiduus terminatur 
        Oceanus, qui tum Hispaniae limitatur excursibus. In eius quoque confinio equarum fetura uentis maritantibus inolescit,
        uolucres proli cursus ipso spirante Fauonio.
      </p>
            </div>
            <div type="cap" n="630">
               <p>
        Verum Baetica cunctas ubertate fecunditatis <del>santis</del> anteuenit; quae quidem habet iuridicos conuentus quattuor: Gaditanum,
        Cordubensem, <supplied>Astigitanum, Hispalensem</supplied>, oppida centum septuaginta quinque habitantium multitudine frequentata.
        </p>
            </div>
            <div type="cap" n="631">
               <p>
        Eadem uero longitudinis dimensione distenditur a Castulonis oppidi fine in Gaditanum oppidum ducentis quinquaginta
        milibus <supplied>et a Murgi maritima ora uiginti quinque milibus</supplied> amplior aestimatur; latitudoque in ducenta uiginti quattuor
          milia excurrit.
        </p>
            </div>
            <div type="cap" n="632">
               <p>
        At uniuersa prouincia habet conuentus septem: Carthaginensem, Tarraconensem, Caesaraugustanum, Cluniensem, Asturum,
        Lucensem, Bracarum, ciuitates uero, praeter insulas atque aliis contributas, ducentas nonaginta quattuor tota
        complexiorie dinumerat. Tenditur autem per longitudinem, quantum Agrippa dinumerat, milibus quadringentis septuaginta
        quinque, latitudine ducentis uiginti quattuor, cum fines Carthaginem usque protenderet. Quae opinio Agrippae non exiguum
        admittit errorem.
      </p>
            </div>
            <div type="cap" n="633">
               <p>
        Nam Hispania omnis citerior a Pyrenaeo in Castulonis finem per sescenta septem milia longitudinem protrahit, cuius ora
        paulo amplior aestimatur; latitudo autem a Tarracone ad litus Oiarsonis trecentis septem milibus inuenitur a radicibus 
        Pyrenaei, ubi utriusque macis propinquitate concluditur, nam paulatim diffusior <supplied>tantundem et amplius, qua confinis
          est Hispania ulterior</supplied> adicit in latitudinis excrementum.
        </p>
            </div>
            <div type="cap" n="634">
               <p>
        Idem igitur Pyrenaeus ex alio latere Galliarum finibus admouetur, a cuius radicibus quicquid interiacet usque Rhenum et
        item inter Oceanum et montem Gebennam et Iures Gallicis regionibus attributum. Narbonensis autem prouincia appellatur,
        quae interno mari alluitur; haec Bracata antea dicebatur, quae ab Italia iugis Alpium atque amne Varo discernitur, cuius
        longitudo, sicut Agrippa dimensus, trecenta septuaginta milia passuum, latitudo autem ducenta quadraginta octo.
      </p>
            </div>
            <div type="cap" n="635">
               <p>
        In hac prouincia Rhodanus fluuius ex Alpibus ueniens per Lemannum lacum meat et causas fertilitatis importat terrae
        germinibus ac fetubus. Cuius ora diuersis nominibus appellata; nam Hispaniense unum, alterum Metapinum, tertium, quo
        plenior meat, Massilioticum nuncupatur. Provincia uiris, oppidis, frugibus memoranda unoque transcurrenda piaculo,
        quod illic fas fuerat hostias humani generis immolare.
      </p>
            </div>
            <div type="cap" n="636">
               <p>
        Sed post Alpium montes, qua facies prominentis naturae ortiui solis illuminatione perfunditur, inchoat ac descendit
        Italia, longe ante alias omnes laudibus ueterum in urbis Romae gratia praedicanda.
      </p>
            </div>
            <div type="cap" n="637">
               <p>
        Cuius principium Ligures tenent, dehincque ubertatem soli sacrata occupauit Etruria regio, tam indigetis Aeneae foedere
        quam remediorum origine atque ipsius Tagetis exaratione celebrata. Vmbri mox Latiumque atque ostia Tiberina, dehincque
        ipsa caput gentium Roma, armis, uiris, sacrisque, quamdiu uiguit, caeli uestri laudibus conferenda; haec a mari sedecim
        passuum milibus disparatur. Dehinc litus in Vulscorum nomen sortemque concessit;
      </p>
            </div>
            <div type="cap" n="638">
               <p>
        mox Campania Picentesque ac Lucanum latus Bryttiumque coniungitur; cuius promuntorium in meridiem austrumque respectans
        in mare procurrit laeuaque ala interioris sinus fluenta complectitur, ut, si a primis Alpibus dextrum latus et prolixi
        montis bracchium contempleris prominentias utrimque componens, theatrum quoddam spectare uidearis undarum. Lunata
        quippe et quodam hemicyclio in promuntorium memoratum circumfertur Italia; denique ab ipsis Gadibus, qua se fauces
        freti interfluentis aperiunt, in Bryttium sinum, qui est primus Europae, emissa mania conquiescunt.
      </p>
            </div>
            <div type="cap" n="639">
               <p>
        Interior uero tellus, quae in superum mare Boreamque perfertur, Graeciae ora, Sallentinis, Pediculis, Apulis, Paelignis,
        Istris, Liburnis et ceteris populis obscurioribus habitatur. Laeuorsum quoque se flectit et item duobus promuntoriis 
        peltae Amazonicae formam reddit, dextero cornu Leucopetram tendens, laeuo Lacinium. Vnde cum longa sit ab Alpibus 
        Praetoriae Augustae per urbem, Capuam et Regium oppidum, absque recuruo flexu decies centena et uiginti milia passuum,
        nusquam uero trecenta milia latitudo eius excedit. A solo igitur Italico Liburnia Istriaque discretae sunt centenis 
        milibus passuum, quod ab Epiro et Illyrico quinquaginta, ab Africa intra ducenta milia, ut Varro commemorat, ab 
        Sardinia centum uiginti, a Sicilia mille quingentis, a Corcyra minus octoginta milia, ab Issa quinquaginta.
      </p>
            </div>
            <div type="cap" n="640">
               <p>
        Verum omnis Italiae circuitus tenditur uicies centena quadraginta nouem milia; eius umbiculus in agro dicitur Reatino.
        Angustior plurimum est ad portum quem Hannibalis castra dicunt, nam uix ibi quadraginta milibus lata est. Verum Italia
        etiam Pado flumine memoranda, quem Graecia dixit Eridanum. Hunc amnem mons Vesulus inter montes Alpium elatior gignit
        fonte mirabili, qui in Ligurum finibus flumen creat ac dehinc fluuius mersus in pepita telluris in parte agri Vibonensis
        emergit. Canis ortu diffusior; nam solutis Alpium niuibus, flagrantia solis aestiui, exuberat ultra gurgitis ripas nullique
        gloriae nobilium amnium cedens, triginta receptis fluminibus, Adriaticum mare magna opimus granditate perfundit.
      </p>
            </div>
            <div type="cap" n="641">
               <p>
        Cetera Italiae memoranda nec poetae tacent, ut Scyllaeum oppidum cum Crateide flumine, quae Scyllae mater fuit, Charybdisque
        uoraginem ac uertiginem tortuosam, Paestana rosaria, scopulos Sirenarum, hinc Campaniae amoenis<supplied>simae</supplied> antiquitus munera,
          Phlegraei dehinc campi habitatioque Circeia Terracina, prius insula, nunc coniuncta, Reginique ab Sicilia continenti
          separati, eaque in compensationem conexae telluris in insulam relegata, Formiae etiam Laestrygonum habitatione famosae.
        </p>
            </div>
            <div type="cap" n="642">
               <p>
        Hoc loco possem etiam urbium percurrere conditores, ut a Iano Ianiculum, a Saturno Latium, a Danae Ardeam, ab Hercule
        Pompeios, cum boum pompam duceret Hiberorum. Ex cuius laboribus in Liguria campi Lapidarli sunt appellati, quod eodem
        dimicante saxis ferunt pluisse caelum. Idem etiam Ionio nomen dedit, nam Ionem, Autocli filiam, obsidentem uias latrocinaliter
        interemit. Iapygas Iapyx, Daedati filius, condidit, Coram Dardanus, Agyllinam Pelasgi, Tibur Catillus, praefectus classis
        Euandriae. Parthenope dieta ab Sirenis sepulchro hoc nomine uocitatae, quae nunc Neapolis appellatur. Praeneste ab Vlixis
        nepote Praeneste, licet alii uelint Caeculum conditorem, quem pignus asserunt fuisse flammarum. Arpos et Beneuentum
        Diomedes, Patauium Antenor, Pylii Metapontum condidere. Sed nihili mea interest origines urbium perscrutari.
      </p>
            </div>
            <div type="cap" n="643">
               <p>
        Nunc quoniam continentis terrae limes interfluentis freti coercitione distinguitur, non alienum est inter fluenta emergentes
        terras quae, quod in salo sint, insulae uocitantur, praesertimque nobiles commonere, neque enim morosa debet esse percursio.
        Transeo itaque Pityussas a silua pinea memoratas, quae nunc Ebusus appellatur, in confinio Carthaginis Nouae,
        Baleares autem duri, Colubrariam et quas Gymnasias Graeci dicunt, uel Caprariam naufragalem. In Galliae 
        quoque ora in Rhodani ostio Metina, mox quae Blascorum uocatur, et tres Stoechades, quarum haec sunt nomina
        singularum: Prote, Mese, <supplied>quae et</supplied> Pomponiana, tenia Hypaea, ceterasque exiguas aduersum Antipolim.
        </p>
            </div>
            <div type="cap" n="644">
               <p>
        In Ligustico autem mari est Corsica, quam Graeci Cyrnon appellauere, longa centum quinquaginta milibus passuum, lata
        quinquaginta. Circuitus eius omnis distenditur milibus trecentis uiginti quinque; habet ciuitates triginta tres. 
        Citra autem est Oglasa, infra in sexagesimo Corsicae Planasia, fallax nauigantium mentiensque propinquitas; Vrgo 
        item et Capraria, quam Aegilion Graeci dixerunt; item Igilium, Dianium; item Columbaria, Venaria. Item ultra Tiberina
        ostia in Antiano Palmaria, Sinonia et in Formiano Pontiae, Pandateria, Prochyta, ab <supplied>Aeneae nauium statione</supplied> Aenaria, 
          Inarime a Graecis dicta, Pithecusa et Megaris etiam in Neapolitano. A Surrento in octauo miliario Capreae; item Leucothea.
        </p>
            </div>
            <div type="cap" n="645">
               <p>
        Iam Africum mare spectans a Corsica in octauo Sardinia est; in quo angusto freto sunt paruae insulae quae Cuniculariae
        perhibentur, item Phitonis et Fossae. Verum Sardinia a Sardo filio Herculis appellata habet formam humanae plantae; denique
        Sandaliotes est appellata et Ichnusa, quod utrumque uestigii formam significat. Verum ab oriente centum octoginta octo 
        milibus patet, ab occidente centum septuaginta quinque, a meridie septuaginta septem, a septentrione centum uiginti 
        quinque <del>milia</del>. Habet a Gorditano promuntorio insulas duas quae Herculis memorantur, a Sulcensi Enosim, a Caralitano
        Ficariam Galatamque. Quidam item non longe Leberidas dicunt et Callode et Heras Lutra. Contra Paestanum Leucasia est 
        a Sirene ibi sepulta nominata; contra Veliam Oenotrides; contra Vibonem Ithacesiae, ab Vlixis specula dictae.
      </p>
            </div>
            <div type="cap" n="646">
               <p>
        Hinc Sicilia memoranda, quae a Thucydide Sicania, a multis Trinacria perhibetur; Sicania a Sicano rege, qui cum Hiberica
        manu in eandem terram ante bella Troiana peruenit; dehinc Siculus Neptuni filius, a quo nomen eidem commodatum. Nam Trinacria,
        quod tribus promuntoriis triangula censeatur; quippe unum, quod a Pachyno in Peloponnesum in meridiem uersum spectat,
        quadringentis quadraginta milibus a Graecia disparatur. Pelorias autem occasum Italiamque inspicit, quae freto mille 
        quingentorum passuum separatur; Lilybaeum Africae fines uidet in centum octoginta milibus. Ipsa autem promuntoria inter
        se terreno itinere disparantur sic: a Peloro Pachynum milia centum septuaginta sex, inde Lilybaeum ducenta, inde Pelorum 
        centum quadraginta tria.
      </p>
            </div>
            <div type="cap" n="647"> 
               <p>
        Coloniae in Sicilia quinque, urbes sexaginta tres, fluuii fontesque 
          quamplures ac montis Aetnae miracula noctibus totis uomentis incendia, cuius crater stadiis uiginti patens fauilla 
          Tauromenium Catinamque respergit, magno strepitu mugiens et immensos fragores intonans obluctatione flammarum.
        </p>
            </div>
            <div type="cap" n="648">
               <p>
        In Siculo etiam freto insulas esse non dubium est; Africam uersus Gaulos, Melita a Camarina in milibus octoginta octo,
        a Lilybaeo in centum tredecim, Cossyra, Hieronnesos, Caene, Lepadusa, Aethusa, quam alii Aegusam dixere, et ceterae. 
        Sunt aliae citra Siciliam: ex aduerso Metauri amnis in uicesimo quinto ab Italia septem Aeoliae, appellatae a nostris 
        Vulcaniae, cum diuersis nominibus prima dicitur Lipara, secunda Therasia, tertia Strongyle, in qua Aeolus regnasse fertur
        et e fiamma in proximo prorumpente uel eius fumo qui uentus flaturus esset intellexisse, quod hodieque eius loci incolas
        certum est praesentire. Quarta uero insula est Didyme, quinta Ericusa, sexta Phoenicusa, ultima Euonymos.
      </p>
            </div>
            <div type="cap" n="649">
               <p>
        Hic primus Europae sinus; <supplied>a Locris uero, unde litus</supplied> Ausonii macis patet nonaginta sex milibus inque tres sinus 
          abit, Italiae frons incipit, quae Magna Graecia appellata, ubi amnium et oppidorum copia, ac tunc portus qui 
          Hannibalis Castra dicuntur, ubi latitudo Italiae quadraginta solis milibus aestimatur.
        </p>
            </div>
            <div type="cap" n="650">
               <p>
        Dehinc a Lacinio promuntorio secundus incipit sinus Europae magno ambitu flexus et Acroceraunio Epiri terminatur promuntorio,
        a quo abest octoginta quinque milibus oppidum Crotona. Exhinc praeter oppida sinusque quamplures in mare Italia plurimum 
        pergens in Hydruntum urbem uenit, ubi superum inferumque mare decem nouem milibus disparatur, unde in Graeciam breuissimus
        transitus. Ac dehinc Italia per populos, sinus, urbes, fluuios, montes barbarosque quamplures ducitur in fines Illyrici, 
        cuius a flurnine Arsia ad flumen Drinium longitudo pergit quingenta quinque milia, a Drinio ad promuntorium Acroceraunium
        centum septuaginta quinque milia. Ora Illyrici habet insulas ultra mille.
      </p>
            </div>
            <div type="cap" n="651"> 
               <p>
        Tertius autem Europae sinus Acrocerauniis inchoans montibus Hellesponto terminatur ac sinus habet decem nouem prouinciasque
        quamplures. Nam ibi sunt Epirus, Acarnania, Aetolia, Phocis, Locris, Achaia, Messenia, <del>Laconia</del> Laconica, Argolis, Megaris,
        Attice, Boeotia. Item ab alio latere alioque mari Phocis et Locris, Doris, Phtiotis, Thessalia, Magnesia, Macedonia, Thracia,
        Graecia omnis. Epiros autem incipit a Cerauniis montibus, in qua primi Chaones, a quibus dicta Chaonia. Deinde mons Pindus
        Dryopesque Molossique Dodonaei, Iouis fano inclito celebrati. A tergo inter ceteros populos Ponto iunguntur Moesia ac Maedia;
        Thraces usque ad Pontum. Rhodopae mox et Haemi uidetur excelsitas. Tunc colonia Buthrotum; Ambracius sinus faucibus angustis
        aequor accipiens, in quod defertur amnis Acheron infernae fabulae horrore famosus. Post aliquot gentes etiam Actium colonia
        cum Apollinis tempio, ex quo ipsi quoque deo additum cognomentum, ciuitasque Nicopolitana; egressos sinu Ambracio in Ionium
        excipit diuersitas populorum Aetolique, apud quos inter ceteras urbes oppidum in confinio maris nomine Calydon, Diomedis
        Tydeique progeneratione notissimum. Dehinc influens sinus Aetoliam ac Peloponnesum diuidit; mox in Acarnania Aracynthus,
        in Aetolia <supplied>
                     <gap/>
                  </supplied>. Ozolae, apud quos oppidum Œanthe, in quo portus Apollinis. Tunc deinde in Phocidis campis oppidum Cirra,
          portus Chalaeon, a quo in septem milibus passuum introrsus oppidum Delphos sub monte Parnasso, clarum oraculis Apollinis;
          fons ibi Castalius, deinde in intimo sinu angulus Boeotiae montem Heliconem iuxta.
        </p>
            </div>
            <div type="cap" n="652">
               <p>
        Peloponnesus paene insula inter duo maria Aegaeum et Ionium angulosos recessus obducens, in circuitu habens quingenta
        sexaginta tria milia passuum et per sinus paene tantundem. Angustiae, unde procedit, Isthmos appellatur. In quinque milibus
        passuum diuersa maria utrimque collidunt ac latera meatus arradunt. In medio hoc intervallo quod Isthmon appellavi colonia
        est Corinthus, sexagenis ab utroque litore stadiis, a summa arce quae dicitur Acrocorinthos utrumque mare prospectans. Ab
        Isthmo autem Achaiae prouinciae nomen incipit, quae ante Aegialos uocabatur propter urbes in litore per ordinem constitutas;
        ibi quamplures sinus, portus, montes, urbes et populi.
      </p>
            </div>
            <div type="cap" n="653">
               <p>
        Ab ipsius Isthmi angustiis Hellas incipit, a nostris Graecia edicta. In ea prima Attice, antiquitus Acte uocata,
        contingit Isthmum Megaritana sui parte, in ora autem portus Schoenos, Scironia saxa <del>uiginti</del> sex longitudine,
        <supplied>Piraeeus et Phalera portus</supplied> quinque milium passuum muro recedentibus Athenis <supplied>iuncti</supplied>. Atque Attica <supplied>
                     <gap/>
                  </supplied>. 
          Fontes ibi multi, inter quos Callirhoe praedicatur. Nec Athenis cedunt <supplied>Thebae</supplied> Boeotiae, in quis Epicrane, Arethusa,
            Hippocrene, Aganippe, Gargaphie.
          </p>
            </div>
            <div type="cap" n="654">
               <p>
        Post oppida, montes populosque quamplures sequitur Haemonia, cuius a tergo mons Œta, eaque etiam Thessalia nuncupatur.
        Ibi natus rex nomine Graecus, a quo Graecia dicta; ibi Hellen, a quo Hellenes appellati. In Thessalia montes notissimi Olympus,
        Pierus, Ossa, cuius ex aduerso Pindus et Othrys, Lapitharum sedes, occasum uerticibus intuentes; nam ortum Pelius uidet.
        Hi omnes montes theatrali more curuantur, ante quos septuaginta quinque urbes sunt memorandae. Thessaliae uicina Magnesia,
        cuius fons est Libethris poetici haustus nomine celebratus. Longitudo Thessaliae habet milia quadringenta nonaginta, 
        latitudo ducenta nonaginta septem.
      </p>
            </div>
            <div type="cap" n="655">
               <p>
        Macedonia postea centum quinquaginta populorum maximis regibus incita praesertimque Alexandro; qui Philippo cum natus
        crederetur, eius mater Olympias dracone eum conceptum esse memorabat. Victor orbis, nam easdem peragrationis et uictoriae
        metas habuit quas Liber et Hercules. Haec tamen Macedonia populos qui Edonii dicebantur totamque Mygdoniam, Pieriam
        Emathiamque recepit in nomen. Haec in Thracium limitem terminum ducit. Meridiana Epirotis limitatur, a uespera a Dardanis
        et Illyriis, a septentrione Pelagonia ac Paeonia: inter ipsam et Thraciam amnis Strymon pro limite est, ab Haemi montis
        uertice defluens. In ea Rhodope, quem Mygdonium asserunt montem, et Athos abscissus a continenti Xerxe uiribus utente
        Persarum <supplied>
                     <gap/>
                  </supplied> et Orestidem terram, ab Orestis et Hermiones filio quam uocitari non dubium est. Ibi Phlegra, nunc ciuitas,
          tunc Gigantum proeliorumque immanium temeritate famosa; <supplied>Athamania deinde montium proceritate conspicua,</supplied> quae sola etiam
            diluuio mundi asseritur non operta, quod utique praestitit montium celsitudo.
          </p>
            </div>
            <div type="cap" n="656">
               <p>
        Sequitur Thracia, cuius incolae barbari habent appetitum maximum mortis, et qui a dextera parte Strymonis degunt Bessi
        et Denseletae usque Mestum amnem, qui Pangaeum ambit. Nam Hebrum Odrysiae niues complent, qui inter diuersos barbaros
        fluens etiam Ciconas perluit, quorum confinio Haemus sex milibus passuum cacumen extollens uicinia perflatur astrorum.
        Cuius item terga diuersae gentes tenent, inter quas Getae, Sarmatae, Scythae. Dehinc Pontum Sithonia gens habet,
        quae gloriam Orphei progeniti uatis perfectione sortita est, nam in <unclear>Spertio</unclear> promuntorio ille uitam aut sacris
        impendit aut fidibus.
      </p>
            </div>
            <div type="cap" n="657">
               <p>
        Mox regio Maronea ac Tyrida oppidum, in quo equi Diomediaci stabulati. Circa eum <supplied>locum</supplied> Abdera, cui constructae Diomedis
          soror suum nomen ascripsit, quod oppidum Democriti physici ortu potius decoratum. Eandem Thraciam Polydori sepulchro
          signatam nec poetae praetereunt. Illic promuntorium Ceras Chryseon Byzantio oppido celebratum, quod a Dyrrachio 
          septingentis undecim milibus distat; eo enim interstitio a se utraque mania recesserunt, id est Adrias et Propontis.
          Illic Hellespontus angustior per stadia septem ab Europa Asiam diuidit.
        </p>
            </div>
            <div type="cap" n="658">
               <p>
        Hic quoque duae ciuitates, quarum una, id est Sestos, Europae est, Abydos Asiae. Deinde promuntoria contraria:
        <supplied>Mastusia</supplied> Cherronesi, in quo terminatur Europae sinus tertius et Asia Sigeum, in quo Cynossema dicitur locus Hecubae
          sepulchro tumulatus. In confinio insula Tenedos, a qua usque in Chium diffusior sinus interiacet, cuius dexterior
          Antandrus. Exiguissima insularum denique nauigantibus caprae similitudine diuulgatur, ab eaque Aegaeum pelagus appellatur.
          Sed in Corcyrae Phalario promuntorio effigiem nauis scopulus imitatur, in quem Vlixis nauem uersam fabulosa confinxit
          antiquitas.
        </p>
            </div>
            <div type="cap" n="659"> 
               <p>
        Iam Creta centum urbibus opulenta inter ortum occasumque porrigitur, cui nomen suum Hesperidis filia, nympharum pulchra,
        concessit aut Curetum rex Cretes, a quo Creta Aeria primo, mox Curetis nuncupata; deinde propter caeli temperiem Macaronesos
        est appellata. Haec in longitudinem tenditur milibus ducentis septuaginta; latitudo quinquaginta malia non excedit.
        Circuitus omnis quingentis octoginta octo milibus patet montibus Idaeo et Dictynnaeo sublimibus. Euboea uero a
        Boeotiae continenti ita modico Euripo interfluente discernitur, ut plerumque ponte iungatur. Duobus promuntoriis,
        ad Atticam uersum Geraesto et ad Hellespontum Caphereo, decoratur. Huius latitudo ultra secundum miliarium,
        intra quadragesimum contrahitur; longitudo uero totius <del>Boeotiae</del> ab Attica usque Thessaliam centum quinquaginta milibus
        numeratur; circumferentia uero trecentis sexaginta quinque milibus explicata. Huius oppidum Chalcida ex aduerso
        Aulis et Carystos marmore fluctibus concolora.
      </p>
            </div>
            <div type="cap" n="660">
               <p>
        In Myrtoo autem mari Cyclades, quarum notiores Delos et Antandros; quae nomina a circulata ordinatione sortitae. Item
        Sporades, quarum Naxos Homeri sepulchro memoranda, aliaeque quamplures per septingenta longitudinem et per ducenta
        latitudinem ducunt. Inter Cherronesum et Samothracen quaedam loca uasta nuncque barbarica.
      </p>
            </div>
            <div type="cap" n="661"> 
               <p>
        Quartus uero e magnis Europae sinus ab Hellesponto incipiens Maeotis ostio terminatur, nam uastum mare inter Europam
        et Asiam in angustias septem stadiorum interfluens coartatur, quas angustias Hellespontum dicunt; hac Xerxes Persidis
        rex aggregatis nauibus ponteque constructo exercitum duxit. Verum haec angustiora quadam interrivatione per octoginta
        sex milia distenduntur, ac rursum diffunditur mare latissimum iterumque contrahitur; sed maris illa diffusio Propontis
        dicitur, secundaeque angustiae Bosporos appellantur, quae quingentis passibus patent. Item hac Darius, Xerxis pater,
        copias ponte transmisit. Cuius ab Hellesponto longitudo ducentis triginta nouem milibus inuenitur.
      </p>
            </div>
            <div type="cap" n="662">
               <p>
        Deinde Scythicus diffusi macis sinus, in quo medio Maeotis ostio iungitur lacus; Cimmerius Bosphoros id os uocatur.
        Is duobus milibus et quingentis passibus latus; inter duos Bosporos, id est Cimmerium et Thracium <del>latus</del>, interpatent
        milia quingenta. Circuitus uero totius Ponti uicies semel quinquaginta milibus, ut Varro quoque non reticet, qui adicit
        Europae totius longitudinem habere sexagies ter triginta septem milia passusque quingentos. Hister fluuius, ortus in
        Germania de cacumine montis Abnouae, sexaginta amnes absumens etiam Danuuius uocitatur.
      </p>
            </div>
            <div type="cap" n="663">
               <p>
        Dehinc litus Scythicum confertum multiplici diuersitate barbarica; nam illic Getae, Daci, Sarmatae, Hamaxobii,
        Trogodytae, Alani, Germani. Omnis tractus ab Histro ad Oceanum bis decies centum milium passuum est, in
        latitudinem milibus quadringentis usque ad Sarmatiae solitudines. Nec procul fluuius, lacus, oppidum, sub
        uno cuncta nomine Borysthenes; propter Achillis insula eius sepulchro celebrata. Introrsus degunt Auchetae, 
        apud quos Hypanis nascitur, et Neuri, apud quos Borysthenes, Geloni, Agathyrsi, Anthropophagi et a tergo eorum 
        Arimaspi; tunc Riphaei montes et regio caligantibus tenebris inumbrata.
      </p>
            </div>
            <div type="cap" n="664">
               <p>
        Post eosdem montes trans Aquilonem Hyperborei, apud quos mundi axis continua rotatione torquetur, gens moribus, prolixitate
        uitae, deorum cultu, aeris clementia, semestri die, fine etiam habitationis humanae praedicanda. Verum Sarmatiae, Scythiae,
        Tauricae tractus in longitudine habet milia nongenta octoginta, latitudine septingenta decem. Iam nihil in Europa aestimo
        memorandum, quoniam et Hyperboreos sibi Asia uindicauit.
      </p>
            </div>
            <div type="cap" n="665">
               <p>
        Si autem laeuorsum post Riphaeos montes redeas per Oceani septentrionalis tractus, te denuo per Germaniae Galliarumque
        et Hiberos populos in Gaditanum ostium reuocabis. Arimphaei quippe iam in Asia constituti parilem Hyperboreis uitam degunt
        cunctis gentibus venerandi, ut ad eos uelut ad quoddam asylum confugiant metuentes. Vltra hos Cimmerii et Amazones ad 
        Caspium mare, quod in confinio ortus aestiui Scythicum perrumpit Oceanum. Post prolixa terrarum et Hyrcania reperitur.
      </p>
            </div>
            <div type="cap" n="666">
               <p>
        Ceterum in Atlanticum litus Oceani remeantes per Aquitaniam extremam extremaque Europae in Britanniam reuertuntur,
        quae insula iacet inter septentrionem et occasum longa milibus octingentis, lata trecentis; circuitus tricies octies
        et uiginti quinque milia tenet. In uicino eius silua Calidonia insulaeque quamplures, inter quas Orcades quadraginta
        paene iunctae; item Electrides, in quibus electrum gignitur. Sed ultima omnium Tyle, in qua solstitiali tempore 
        continuus dies brumalique nox perennis exigitur, ultra quam nauigatione unius diei mare concretum est. Sed infra
        confinis est Galliae Hispaniaeque, quibus, nisi Oceani Atlantici prohiberet irruptio, Africa misceretur, nam 
        Baelonensis Baeticae ciuitas triginta tribus milibus a Tingi oppido disparatur, quae colonia est Mauretaniae
        Caesariensis; huius auctor oppidi Antaeus dicitur.
      </p>
            </div>
            <div type="cap" n="667">
               <p>
        Africa uero ac Libya dicta ab Afro, Libyis Herculis filio. In confinio est Lixos colonia, in qua regia Antaei luctamenque
        cum Hercule celebratur, et Hesperidum horti. Illic aestuarium flexuosum, quem draconem uigilem rumor uetustatis allusit.
        Nec longe mons Atlas de gremio cacumen proferens harenarum; hunc incolae Addirim uocant. Is usque in confinia lunaris 
        circuli euectus ultra nubium potestatem. Qua ab occasus parte litora prospectat Oceani, nemorosus, fontibus scatens, 
        sed rupibus infecundus; qua uero Africam spectat, opimus omnis. Arbores praeterea gignit cupressi similes, odore tamen
        graues, quae lanam obducunt instar serici pretiosam. Per diem silet, nocte et ignibus micat et tibiis, fistula, cymbalis
        tympanisque percrepat Satyris Aegipanisque bacchantibus.
      </p>
            </div>
            <div type="cap" n="668">
               <p>
        Vltra ipsum ad occasiuum litus per quadringenta nonaginta sex milia saltus feris Libycis occupati. Nec plurimum distant
        septem montes qui paritate cacuminis Fratres sunt appellati sed elephantorum pieni ac sunt ultra prouinciam Tingitanam,
        cuius longitudo centum septuaginta milium est. Item Siga oppidum e regione Malacam urbem Hispaniae contemplatur. 
        In litore quoque Cartenna maiusque oppidum Caesarea; item Icosium aeque colonia; item Rusguniae et Rusuccuru, Saldae
        etiam ceteraeque ciuitates atque Igilgili, Tubusuptu. Flumen uero Ampsaga abest a Caesarea trecentis uiginti duobus milibus.
      </p>
            </div>
            <div type="cap" n="669"> 
               <p>
        Vtriusque Mauretaniae longitudo decies triginta octo milia, latitudo quadringenta sexaginta septem. Ab Ampsaga Numidia est,
        <supplied>Masinissae</supplied> nomine celebrata; Numidae Nomades dicti. Cuius in mediterraneis colonia Cirta, interius Sicca atque Bulla Regia;
        in ora uero litoris Hippos Regius ac Tabraca; interius Zeugitana regio, <supplied>et</supplied> quae proprie uocatur Africa; habet haec 
        tria promuntoria: <supplied>Candidum</supplied>, Apollinis aduersum Sardiniam, Mercurii respectans Siciliam, quae in altum procurrentia
              duos efficiunt sinus <supplied>
                     <gap/>
                  </supplied> ab Hippone Diarrhyto. Deinde promuntorium Apollinis et in alio sinu Utica Catonis morte
                memoranda, flumen Bagrada ac propinqua Carthago, inclita pridem armis, nunc felicitate reuerenda; demum Maxula, Carpi,
                Missua Clypeaque in promuntorio Mercurii; item Curubis, Neapolis.
              </p>
            </div>
            <div type="cap" n="670"> 
               <p> 
        Mox alia distinctio: Libyphoenices uocantur qui Byzacium incolunt, quae regio ducentis quinquaginta milibus passuum
        circuitur. Cuius satio centesimo messis incremento feneratur. Hic oppida Pupput, Hadrumetum, Leptis, Ruspae, Thapsus,
        Thenae, Aues, Macomades, Tacape, Sabrata contingens Syrtim minorem, ad quam Numidiae et Africae ab Ampsaga longitudo
        fit milia quingenta octoginta, latitudo ducenta.
      </p>
            </div>
            <div type="cap" n="671">
               <p>
        Tertius sinus diuiditur in geminos duarum Syrtium recessus, uadoso ac reciproco mari. Sed minor Syrtis a Carthagine abest
        trecentis milibus; ad maiorem uero per deserta pergitur quae serpentibus diuersis ac feris habitantur. Post haec Garamantes;
        super hos fuere Psylli; in deflexu ciuitas Œensis et Leptis magna; inde Syrtis maior circuitu sescentorum uiginti quinque 
        milium; tunc Cyrenaica regio.
      </p>
            </div>
            <div type="cap" n="672"> 
               <p>
        Eadem est Pentapolitana Hammonis oraculo memorata, quod a Cyrenis abest quadringenta milia passuum. Vrbes maxime ibi
        quinque: Berenice, Arsinoe, Ptolomaide, Apollonia ipsaque Cyrene. Berenice autem in extrema Syrtis cornu, ubi Hesperidum
        horti, fluuius Leton, lucus sacer, abest a Lepti trecentis septuaginta quinque milibus. Ab ea Arsinoe quadraginta tribus
        milibus, et deinceps Ptolomais uiginti duobus proculque Catabathmon et Marmarides et in ora Syrtis Nasamones. Deinde Mareotis
        <unclear>Maretonium</unclear>. Inde Apis Aegypti locus, a quo Paraetonium in sexaginta duobus milibus; inde Alexandriam ducenta milia. 
        Totius autem Africae a mari Atlantico <supplied>longitudo</supplied> cum inferiore Aegypto tricies quadraginta milia, ab Oceano ad Carthaginem
          Magnani undecies milies; ab ea Canopum Nili proximum ostium sedecies milies octoginta octo milia.
        </p>
            </div>
            <div type="cap" n="673">
               <p>
        Interior autem Africa ad meridiem uersus interuenientibus desertis habet Leucoe Aethiopes, Nigritas et ceteros monstruosae
        nouitatis, post quos solitudines fugiendae ad orientem uersus; fluuius Niger eius cuius Nilus est prorsus naturae. Inter
        solitudines degunt Atlantes, qui neque ulla inter se nomina habent et Soli imprecantur, quod eos cum messibus semper amburat;
        hi numquam somniare uidentur.
      </p>
            </div>
            <div type="cap" n="674">
               <p>
        Trogodytae in specubus manent uescunturque serpentibus striduntque potius quam loquuntur. Garamantes uulgo feminis sine 
        matrimonio sociantur; Augilae inferos colunt; Gamphasantes nudi et imbelles externis numquam miscentur. Blemmyae sine capite
        sunt atque os et oculos in pectore gerunt. Satyri hominum nihil habent nisi faciem; Aegipanes quales pinguntur existunt; 
        Himantopodes debilitate pedum serpunt potius quam incedunt. Pharusi comites Herculis fuere. Post hos finis est Africae.
      </p>
            </div>
            <div type="cap" n="675">
               <p>
        Aegyptus dehinc, hoc est Asiae caput. Quae una ab ostio Canopi ad ostium Ponti habet uicies sexies centena triginta octo
        milia passuum, ab ore autem Ponti ad os Maeotis sedecies centena septuaginta quinque milia passuum. Verum Aegyptus introrsum
        ad meridiem tendit, donec a tergo Aethiopes obuersentur, cuius inferiorem situm Nilus dextra laeuaque diuisus amplectitur, 
        ut Aegyptum Nili possis insulam uocitare, nam ab ambito circumfluentis amnis etiam deltae litterae figuram creditur detinere.
        Sed a principio fissurae ipsius fluuialis ad Canopicum ostium milia centum quadraginta sex,
        <supplied>ad Pelusiacum centum quinquaginta sex</supplied>.
        </p>
            </div>
            <div type="cap" n="676">
               <p>
        Summa autem eius pars contermina Aethiopiae multas oppidorum praefecturas habet quas nomus uocant, inter quas Menelaiten,
        Alexandriae regionem, item Libyae Mareotin. Heracleopolis autem insula Nili est, in qua oppidum Herculis, Arsinoita et Memphita,
        quae ad summum Delta perueniunt. Nilus autem ipse incertis ortus fontibus creditur, cum Iuba rex eum a monte inferioris 
        Mauretaniae de lacu Nilide oriri significet, quod animalibus isdem et argumentis feturae parilis approbatur. In omni autem
        Delta Nili oppida ducenta quinquaginta fuisse Artemidorus attestatur. In litore tamen Aegyptii maris praestantior urbium 
        Alexandria constituta, ab Alexandro Magno condita, a Canopico ostio in duodecim milibus passuum, iuxta lacum Mareoticum,
        qui quamplures insulas habet traiectusque quadringentos, cuius tam longitudo quam etiam latitudo centena quinquagena milia
        passuum tenent.
      </p>
            </div>
            <div type="cap" n="677"> 
               <p>
        Vnde ultra Pelusiacum ostium Arabia est ad Rubrum pertinens mare, quod Erythraeum ab Erythra rege, Persei et Andromedae filio,
        uocitatum. A colore etiam dictum Rubrum; nam fons est in litore, quem cum greges biberint, in rubrum colorem incipiunt mutare
        lanas. Huius maris oppidum Arsinoe.
      </p>
            </div>
            <div type="cap" n="678">
               <p>
        Verum Arabia tenditur usque odoriferam ac diuitem terram, sed iuxta est Syria multis distincta nominibus, nam et Palaestina
        est qua contingit Arabiam et Iudaea et Phoenicia et quantum interior habetur Damascene, in meridiem uergens Babylonia, ex
        eadem Mesopotamia inter Euphraten et Tigrin, qua transit Taurum montem Sophene, citra uero eam Commagene et ultra Armeniam
        <supplied>Adiabene</supplied> 
                  <del>et</del> Assyria antea dieta, et ubi Ciliciam <supplied>attingit Antiochia. Longitudo eius inter Ciliciam</supplied> et Arabiam
          quadringenta milia passuum, latitudo autem a Seleucia ad oppidum Euphratis Zeugma centum septuaginta quinque milia.
        </p>
            </div>
            <div type="cap" n="679"> 
               <p>
        Ostracine Arabia finitur, a Pelusio sexaginta sex milibus passuum. Apollonia Palaestina <supplied>
                     <gap/>
                  </supplied> per centum octoginta octo
          milia passuum procedens; supra Idumaeam et Samariam Iudaea longe lateque funditur. Pars eius Syriae iuncta Galilaea uocatur,
          a ceteris eius partibus Iordane amne discreta, qui fluuius oritur de fonte Paneade <supplied>
                     <gap/>
                  </supplied> secunda elatio Iudaeae ab 
            Hierosolymis, in quo latere est fons Callirhoe. Ab occidente Esseni, qui sine concubitu et cunctis cupiditatibus uiuunt. 
            Hinc aliquanto interius Masada castellum, in quo Iudaeae finis est; iungitur Decapolis dicta a numero ciuitatum.
          </p>
            </div>
            <div type="cap" n="680"> 
               <p>
        Redeuntibus ad oram Phoeniciae colonia Ptolemais; a tergo Libanus et Antilibanus montes, et interiacentibus campis Bargylus
        item mons sedet; item Syria desinente inter oppida Phoeniciae Antiochia, quae Oronte amne diuiditur. Super eam mons nomine
        Casius, cuius altitudo quarta uigilia solem per tenebras uidet.
      </p>
            </div>
            <div type="cap" n="681">
               <p>
        In Syria fluuius Euphrates nascitur a monte qui uocatur Capotes; ibi quoque Marsyas alius amnis. Inter Syriam et Parthiam
        oppidum Palmyra moxque Euphrates fluuius, cuius decem dierum nauigatione in ipsam Seleuciam, Parthorum urbem maximam,
        peruenitur. Sed scissus Euphrates laeuorsum in Mesopotamiam uadit et Tigridi infunditur, dextro autem meato Babyloniam
        petit, quae Chaldaeae caput est.
      </p>
            </div>
            <div type="cap" n="682">
               <p>
        Sed redeundum ad oram Syriae, cui confinis est Cilicia, in qua oppidum Veneris et Cypros insula, fluuius Paradisus.
        Ciliciae Pamphylia sociatur, cuius ultima Phaselis; dehincque Lycaonia in Asiaticam iurisdictionem uersa, quae ab illa
        parte, qua Galatiae contermina est, habet ciuitates quattuordecim.
      </p>
            </div>
            <div type="cap" n="683">
               <p>
        Verum Pamphyliae iuncta Lycia, a qua incipit mons Taurus paene <unclear/> mediatenus orbis conscius, quem peragraret <unclear/> nisi mania
        restitissent. Quae aliquando flexuosus euadit et in Riphaeorum montium iuga sub nominum diuersitate protenditur, nam
        inter cetera nomina idem Niphates est, Caucasus et Sarpedon; Portarum etiam nomine censetur et alibi Armeniae, alibi
        Caspiae; et idem Hyrcanus, Coraxicus, Scythicus, Ceraunius appellatur.
      </p>
            </div>
            <div type="cap" n="684">
               <p>
        In Lycia alius mons Chimaera noctibus flagrans. Haec habuit oppida septuaginta, nunc triginta sex sunt. Telmesus
        oppidum dicitur quo finitur. Hinc Asiaticum siue Carpathium mare et quae proprie uocatur Asia, quae ab <supplied>Agrippa in duas
          partes diuisa est; quarum una inclusa ab</supplied> oriente Phrygia et Lycaonia, a septentrione Paphlagonia est. Huius longitudo
          quadringenta septuaginta milia passuum, latitudo trecenta.
        </p>
            </div>
            <div type="cap" n="685">
               <p>
        Armenia altera ab oriente, <supplied>Phrygia ab occidente,</supplied> a septentrione Pontica. In proximo Caria est, mox Ionia et ultra
          Aeolis <unclear/> redi <unclear/>. In Phrygia Celaenae antea, in Apamiam commutatae; illic Marsyas et natus et occidit et fluuio
          nomen dedit et cum Apolline decertauit. Denique pars eius Aulocrene uocitatur, unde Maeander amnis exoritur.
        </p>
            </div>
            <div type="cap" n="686">
               <p>
        Phrygia Troadi imminet; ab aquilone Galatiae, a meridie Lycaoniae, Pisidiae, Mygdoniae confinis est, ab oriente Lyciae,
        a septentrione Mysiae, Cariae. Dehinc Tmolus croco florens amnisque Pactolus. Ioniae Miletos caput; ibi etiam Colophon
        oraculo Clarii Apollinis celebrata. Maconiae principium Sipylus, Smyrna etiam Homero notissima, quam circumfluit Meles
        fluuius; nam Smyrnaeos campos Hermus intersecat, qui ortus Dorylao Phrygiam Cariamque dispescit. Iuxta Ilium sepulchrum
        Memnonis iacet. Supra Troadem in mediterraneo Teuthrania est, quae regio Moesorum fuit, ciuitas uero Teuthrania Caico
        flumine alluitur; ibi inter omnes Asiae ciuitates Pergamum clarius.
      </p>
            </div>
            <div type="cap" n="687">
               <p>
        Nam Bithynia initium Ponti est et ab ortu Thraciae aduersa a Sagari flumine <supplied>fines</supplied> primos habet. Qui fluuius alii fluuio
          Gallo miscetur, a quo Galli dicuntur, ministri Matris deum. Haec et Bebrycia et Mygdonia dicta est, a Bithyno rege Bithynia.
          In ea ciuitas Prusias, quam Hylas inundat lacus, quo puer eiusdem nominis dicitur interceptus. Ibi Libyssa locus, Nicomediae
          proximus; in eo sepulchrum Hannibalis memoratur.
        </p>
            </div>
            <div type="cap" n="688">
               <p>
        Dehinc Ponti ora; post fauces Bospori et amnem Rhesum Sagarimque sinus Mariandyni, in quo Heraclea ciuitas, portus Acone,
        ubi herba ueneni aconitum procreatur, specus Acherusius, qui mergitur in profunda telluris.
      </p>
            </div>
            <div type="cap" n="689">
               <p>
        Inde Paphlagonia, ubi a tergo Galatia est. Sed hic Enetosa etiam ciuitas, a cuius ciuibus in Italia ortos Venetos
        asserunt. Ibi promuntorium Carambis, quod a Ponti ostio abest milibus passuum ducentis uiginti, tantundem a Cimmeriis.
        Ibi etiam mons Cytorus et ciuitas Eupatoria, quam Mithridates fecerat, sed eo uicto Pompeiopolis appellata.
      </p>
            </div>
            <div type="cap" n="690">
               <p>
        Cappadocia autem introuersus recedit, quae laeuorsum ambas Armenias Commagenenque transcurrit, dextrorsum plurimos Asiae
        populos ambiens. Ad iuga Tauri succrescit in ortu, praeterit Lycaoniam, Pisidiam, Ciliciam, super tractum Syriae means
        Antiochiae, panem in <unclear/> Sistiam <unclear/> pertendens. Ab Armenia maiore diuiditur Euphrate fluuio; quae Armenia inchoat a montibus
        Panedris. In Cappadocia multae urbes eximiae, inter quas Melita, quam Samiramis condidit, et Mazaca, quam dicunt urbium
        matrem, cui Argaeus mons imminet, qui niues uerticis albicantis ne aestiuis quidem solibus <unclear/> superfundit <unclear/>. In hac
        Cappadocia longitudo Asiae undecies centena quadraginta.
      </p>
            </div>
            <div type="cap" n="691">
               <p>
        Assyrii Adiabene incipiunt, quos excipit Media in prospectu Caspii macis, quae Caucasis montibus cingitur. Sed Caucasus
        portas habet quas Caspias dicunt, cautium praecisiones etiam ferreis trabibus obseratas ad externorum transitum cohibendum,
        quamuis uerno etiam serpentibus obcludantur. A quibus ad Pontum ducenta milia passuum esse non dubium est. In Ponto autem
        sunt insulae Symplegades, mox regio Marciane sola in eo tractu uitifera, inclusa montibus stadiorum mille quingentorum,
        difficilis aditu propter solitudines harenosas quae sunt per centum uiginti milia passuum. Regionis praedictae amoenitatem
        Alexander Magnus delegerat et ibi primo nominis sui condiderat ciuitatem, quae excisa est et ab Antiocho Seleuci filio
        reparata cum nomine patris eiusdem; cuius circuitus habet stadia septuaginta quinque.
      </p>
            </div>
            <div type="cap" n="692">
               <p>
        Inde Oxus amnis, qui circa Bactra cum eius nominis oppido fluuioque. Vltra Panda, oppidum Sogdianorum, ubi Alexander
        tertiam Alexandriam condidit ad contestandam itineris prolixitatem; quippe ibi a Libero, dehinc ab Hercule arae sunt
        constitutae in testimonium laboris immensi. Illam terrarum partem Laxates fluuius secat, qui Tanais putabatur, quem
        Demodamas dux transcendit aliumque esse perdocuit et ultra Didymaeo Apollini aras exstruxit.
      </p>
            </div>
            <div type="cap" n="693">
               <p>
        Hic Persicus limes Scythis iungitur, sed <supplied>a</supplied> Scythico Oceano et Caspio mari, qua in Oceanum eoum cursus est, profundae 
          in exordio niues dehincque longa desertio, post quam Anthropophagi excursus inuios reddidere. Post quos Seres, qui undis
          aspergunt arbores suas, ut lanugo, quae sericum creat, possit admitti; aliarum gentium homines aspernantur et appositione
          mercium sine colloquio gaudent implere contractum. Hinc Attacenus sinus, Hyperboreis beatitate consimilis, quo incolae
          gratulantur qui circumactu uallium auras nesciunt pestilentes.
        </p>
            </div>
            <div type="cap" n="694">
               <p>
        Dehinc India; nam Ciconas in medio error astruxit. Sed a Medis montibus inchoat India; nam in eoum mare a meridiano porrecta,
        salubris fauonii uegetabilibus flabris, secundo aestate annis singulis uegetatur bisque frugem metit; pro hieme etesias perfert.
        Quinque milia habuit oppidorum, et mundi pars tenia credebatur. Liber primus ingressus Indiam triumphauit. In ea
        maximi fluuiorum Indus et <supplied>Ganges</supplied>; sed ab Scythicis montibus Ganges uenit. Et
        Hypanis ibi amnis immodicus, qui Alexandri Magni iter inclusit, sicut in eius ripa locatae testantur arae. Latitudo
        Gangis ubi diffusior uiginti milia passuum, ubi angustus octo milia, profundus pedibus centum; ibi reges gentiumque diuersitas
        tam exercitibus quam elephantis copiosa. Vltra Palibothram urbem mons Maleus, in quo hieme in septentriones umbrae, in austros
        aestate cadunt, senis alternatae mensibus. In eo loco per annum quindecim diebus tantum septentriones apparent.
      </p>
            </div>
            <div type="cap" n="695">
               <p>
        Homines fusciores, nam Pygmaei montibus habitant, et qui confines Oceano sine regibus degunt. Pandaeam gentem feminae tenent,
        cui prior regina Herculis filia. In eo tractu etiam Nysam urbem esse Libero patii sacram montemque Merum Ioui, unde fabula est
        eum Iouis femine procreatum. Ibi etiam insulas duas auri argentique metallis ac fetura praedicandas etiam uocabulis approbatur,
        nam una Chrysea, Argyrea altera nuncupatur.
      </p>
            </div>
            <div type="cap" n="696">
               <p>
        Omnes Indi comarum fuco decorantur, alii caeruleis, alii crocinis fulgoribus tincti; gemmis comuntur; funerationes neglegunt
        elephantisque uehi eximium putant, sed in Taprobane insula maiores elephanti quam Indici, ampliores etiam margaritae sunt.
        Quae patet in longitudine stadiorum septem milia, in latitudine quinque milia; scinditur fluuio interfluente atque Indiae 
        praetenta est, in quam septem dierum iter, ut Romanis nauibus approbatum. Illic et illud mare absque canalibus profundis 
        senum passuum altitudine deprimitur. Ibi septentriones non apparent, uergiliae numquam; lunam ab octaua in sextam decimam 
        tantum supra terras uident;
      </p>
            </div>
            <div type="cap" n="697"> 
               <p>
        ibi sidus clarissimum Canopos; sol ortiuus in laeua conspicitur. In nauigando nullum sidus obseruant, auium quas uehunt
        uolatus sequuntur; quaternis per annos mensibus nauigant. Homines ibi corpore grandiores ultra omnium mensuram, rutulis
        comis, caeruleis oculis, truci oris sono, nullo linguae commercio genti alteri sociantur. Cum negotiatoribus aliis in ripa
        fluminis merces apponunt ac uix complacitas mutant. Aetas illis ultra humanam fragilitatem prolixa, ut mature pereat qui
        centenarius moritur; nulli per diem somnus; annona eodem semper tenore; aedificia humilia paruaque; uitem nesciunt; 
        redundant pomis.
      </p>
            </div>
            <div type="cap" n="698"> 
               <p>
        Herculem colunt; regem eum qui mitior, grauior ac sine prole fuerit eligunt, et si in regno prolem susceperit, remouent,
        hereditarium formidantes imperium. Cum quo tamen alii triginta cognoscunt, et, si fuerit prouocatum, septuaginta iudices
        fiunt. Rex Liberis patris cultu componitur et, si peccauerit, interdicto omni usu et colloquio iugulatur. Culturas et
        uenatus amant, uerum tigridum aut elephantorum; piscationibus delectantur praesertimque testudinum, quarum superficie
        domos familiarum capaces operiunt.
      </p>
            </div>
            <div type="cap" n="699">
               <p>
        Dehinc habitant Icthyophagi, quos Alexander uesci piscibus uetuit; nec longe insula Solis quae dicitur et Nympharum cubile
        rubens, in qua omne animal ui feruoris absumitur. Mox Hyctanis Carmaniae fluuius, a quo primum aspici septentriones incipiunt;
        deinde tres insulae in quibus hydri marini uicenum sunt cubitorum. In his Rubrum mare litoribus sinu gemino disparatur; uerum
        ortiuus Persicus dicitur propter habitationem Persarum, qui sinus uicies et sexaginta milia circuito patet; ex aduerso alter
        Arabicus uocatur.
      </p>
            </div>
            <div type="cap" n="700">
               <p>
        Carmaniae quoque Persis adiungitur, quae ab insula Aphrodisia inchoat, quae translata est in Parthicum nomen; litore,
        quo occasui obiacet, milium est quingentorum quinquaginta. Oppidum ibi nobile Susa, in quo templum Dianae Susae. Iuxta
        Carbyle siue Barbita in centum triginta milibus, in qua sunt homines, qui aurum in profonda defodiunt, ne cui sit in usu.
        Parthici uero regni nongenta quadraginta quattuor milia passuum. Verum omnis Media, Parthia et Persida ab oriente flumine Indo,
        ab occidente Tigri, a septentrione Tauro Caucasio, a meridie Rubro mari terminantur. Quae omnes per longitudinem patent
        tredecies uiginti milia passuum, per latitudinem octingenta triginta.
      </p>
            </div>
            <div type="cap" n="701">
               <p>
        Sed Chaldaeae gentis Babylon caput est; denique Assyria et Mesopotamia propter illius claritatem Babylonia uocatur.
        Vrbs ipsa sexaginta milia passuum muris amplectitur qui ducentis pedibus alti, quinquagenis lati sunt, nisi quod amplius,
        nam terni digiti singulis mensurae nostrae pedibus applicantur. Haec interluitur Euphrate; ibi Iouis Beli templum, qui
        inuentor fuit disciplinae sideralis. Haec nunc ad solitudinem rediit exhausta <supplied>uicinita</supplied>te Seleuciae. Item in hunc usum
          etiam Ctesiphontem tertio ab ea lapide condidere Parthi ac nunc caput regnorum est.
        </p>
            </div>
            <div type="cap" n="702"> 
               <p>
        Habitantur etiam abdita Aethiopiae et adusta Trogodytarum et Icthyophagorum gentibus; sed primi feras cursu praetereunt,
        alteri nando marinas beluas uincunt. Sunt et Gorgades insulae obuersae promuntorio, quod uocatur Hesperu ceras; has incoluisse
        Gorgonas ferunt, in quas a continenti biduo nauigatur. Vltra has Hesperidum insulae, quae in intimo admodum mari sunt.
        Fortunatas autem insulas in laeua Mauretaniae constitutas inter meridiem occasumque non dubium est; quarum prima Embriona
        dicitur, secunda Iunonia, tertia Teode, quarta Capraria, alia Niuaria, quae aere nebuloso et concreto est. Mox Canaria,
        canibus immensae magnitudinis plena; omnes auibus plenae, nemorosae, palmiferae, nuce pinea, mellis copia, amnibus
        ac siluris piscibus abundantes.
      </p>
            </div>
            <div type="cap" n="703">
               <p>
        Percursus breuiter terrarum situs, licet ignobilia quaeque praeteruolans immorari non potui. Tamen ut orbem terrae mariaque
        admensa cognoscar, mensuram omnem breuiter intimabo. A Gaditano freto per longitudinem directo cursu ad os Maeotis
        <num value="3400000">XXXIIII</num> 
                  <num value="37000">XXXVII</num> passuum. Vniuersus autem circuitus ab eodem exordio per
        sinus dictos intra Maeotium lacum <num value="15700000">CLVII</num>, cum ipsa uero Maeotide 
        <num value="18200000">CLXXXII</num> 
                  <num value="90000">XC</num>. Europae mensura solius <num value="8200000">LXXXII</num> 
                  <num value="94000">XCIIII</num>. Africae longitudo <num value="3700000">XXXVII</num> 
                  <num value="94000">XCIIII</num>,
        latitudo in Cyrenaicam eius partem DCCCCX. Asiae uero longitudo <num value="6300000">LXIII</num>
                  <num value="750000">DCCL</num>; latitudo ab Aethiopico mari ad Alexandriam iuxta Nilum sitam per Meroen et Syenen
        <num value="1800000">XVIII</num> 
                  <num value="25000">XXV</num>.
     <milestone unit="par" n="1"/>Exposita est terrae, quam ipsa peragraui, aequorumque Mensura; nunc ad artis praecepta, ut iussum est, ueniemus.»
      </p>
            </div>
            <div type="cap" n="704">
               <lg>
                  <l>Dixerat; at Paphie paulum contractior ore</l>
                  <l> mora intricante laeditur,</l>
                  <l> Nixaque mox famulis marcentia terga reclinat</l>
                  <l> magis quod lassa pulchrior.</l>
                  <l>Hic dudum roseas inter resoluta puellas</l>
                  <l> uoluptas inquit anxia:</l>
                  <l> «unde haec duris immitis rustica membris</l>
                  <l> peregit orbis circulum</l>
                  <l> et tantos montes, fluuios, freta, competa currens</l>
                  <l>
                     <unclear>delere</unclear> uenit taedia?</l>
                  <l>Hanc ego crediderim sentis spinescere membris</l>
                  <l> neque hirta crura uellere,</l>
                  <l>namque ita puluerea est agresti et robore fortis</l>
                  <l> iure ut credatur mascula.»</l>
               </lg>
            </div>
            <div type="cap" n="705">
               <p>
        Quo dicto Iocus ministris Veneris suscitatur ipsique Cythereae, cui de proximo susurratum; decenter arrisit. Quam Arcas
        nutu hilaro et quo eam solitus intueri propter diuum reprehensiones circumspectus inhibuit. Verum Pronuba propter
        assidens «nihil mirum» inquit «si propere Venus cum deliciis famulitioque tam comi appulsa est lasciuire, nam et
        nuptialiter laeta est et blanda semper arridente Cyllenio». Et cum dicto Geometria praecipitur ad promissa properare,
        sed ita ut summa quaeque praestringens fastidium non suscitet tarditate. Tum illa:
      </p>
            </div>
            <div type="cap" n="706">
               <p>
        «Omnis mea, quae in infinitum propagatur, assertio numeris lineisque discernitur, quae nunc corporea, tum incorporea
        comprobantur, nam unum est quod animi sola contemplatione conspicimus, aliud quod etiam oculis intuemur. Verum prior
        pars, quae numerorum regulis rationibusque concipitur, germanae meae Arithmeticae deputatur. Alia est linearis atque
        optica huius pulueris erudita cognitio, quae quidem ab incorporeis procreata ac sensibus <supplied>in</supplied> multiplices formas
          effigiata tenui ac uix intellectuali principio in caelum quoque subuehitur.
        </p>
            </div>
            <div type="cap" n="707">
               <p>
        Quod quidem incorporeum inuisibileque primordium commune mihi cum Arithmetica reperitur, nam monas eiusdem insecabilis 
        procreatio numerorum est, mihique signum uocatur, quod utpote incomprehensibile parte nulla discernitur; apud illam dyas 
        lineam facit, mihi linea in longitudinem ducta latitudini nihil prorsus acquirit. Superficies item mihi tam longe lateque
        diffusa sine profunditate censetur, illi numerus, qui cunctis accedere speciebus gregatim singulatimque potest, nisi
        rebus incidat, incorporeus inuenitur. Ergo incorporea utriusque principia.
      </p>
            </div>
            <div type="cap" n="708">
               <p>
        Verum primae apud me formandorum schematum partes duae: una quae dicitur planaris, quam epipedon graece soleo memorare,
        alia solida, quam stereon dicimus. Et prioris principium est semeion, quod punctum uel signum latiariter appellatur,
        consequentis superficies quae epiphania dicitur. Punctum uero est, cuius pars nihil est, quae si duo fuerint, linea
        interiacente iunguntur. Linea uero est, quam grammen uocamus, sine latitudine longitudo.
      </p>
            </div>
            <div type="cap" n="709">
               <p>
        Linearum aliae directae sunt quas eytheias dico aliae in gyrum reflexae, quas cyclicas, nonnullas etiam helicoides,
        alias campulas pro obliquitate discrimino. Quae tamen lineae punctis utrimquesecus includuntur, sicuti ipsae quoque
        superficiem circumcingunt. Superficies est quae longitudinem et latitudinem tantum habet, profunditate deseritur,
        ut est color in corpore; hanc epiphaniam Graeci dixere, ut dixi, et eius termini lineae sunt, siue plana sit sine sinuosa.
      </p>
            </div>
            <div type="cap" n="710">
               <p>
        Planus autem fit angulus in planitie duabus lineis se inuicem tangentibus et non unam facientibus ad alterutram inclinatione.
        Quando autem quae intra se tenent angulum lineae <del>et</del> directae fuerint, directilineus dicitur angulus, ut Graece <foreign xml:lang="grc">εὐθύγραμμος</foreign>.
        Quando autem directa super directam iacentem stans dextra laeuaque angulos aequales fecerit, directus uterque est angulus,
        et illa superstans perpendicularis dicitur, sed Graece catethos. Angulus maior directo obtusus dicitur, minor directo
        acutus. Terminus est res quae alicuius est definitio. Forma est res quae ex aliquo uel aliquibus terminis continetur.
      </p>
            </div>
            <div type="cap" n="711">
               <p>
        Circulus est figura planaris quae una linea continetur. Haec linea periphereia appellatur, ad quam ex una nota intra circulum
        polita omnes directae ductae lineae aequales sunt; punctum autem est circuli media nota. Diametros est directa linea quaedam
        per punctum supra dictum ducta quae orbem aequalibus partibus diuidit. Hemicyclium est figura quae diametro et peripheria
        media, quam eadem diametros distinguit, continetur. Lineae tres directae diuersa positione faciunt trigonum, quattuor
        tetragonum, multae polygonum. Et eae planae figurae dicuntur. Quarum sunt genera tria quorum unum directis lineis clauditur,
        quod Graeci <foreign xml:lang="grc">εὐθύγραμμον</foreign> uocant; aliud quod inflexis, quod <foreign xml:lang="grc">καμπυλόγραμμον</foreign> dicunt; tertium quod directis et simul curuis
        lineis aptatur, quod <foreign xml:lang="grc">μικτόν</foreign> dicunt.
      </p>
            </div>
            <div type="cap" n="712">
               <p>
                  <foreign xml:lang="grc">Εὐθύγραμμος</foreign> igitur et tripleuros et tetrapleuros et polypleuros dicitur. Tripleuros tres habet formas, nam trigonus aut
        isopleuros est, quod latine aequilaterum dicitur, quod tribus paribus lineis lateribusue concurrit; aut <foreign xml:lang="grc">ἰσοσκελής</foreign>,
        quod ex tribus lineis duas aequales habet, quibus quasi cruribus insistit, denique aequicrurium uocitatur; aut
        <foreign xml:lang="grc">σκαληνόν</foreign>, quod omnes tres lineas inter se inaequales habet. Euthygrammos item tetrapleuros quinque species habet:
        primam, quae quattuor aequalibus lineis et directis angulis sustentatur, quod schema tetragonon dicitur; secunda species,
        quae directiangula est, non aequilatera, et dicitur <foreign xml:lang="grc">ἑτερομήκης</foreign>; tertia aequilatera est, non tamen directiangula,
        et dicitur <foreign xml:lang="grc">ῥόμβος</foreign>; item quae ex aduerso sibi latera aequalia et contrarios angulos inuicem sibi aequales habeat
        et neque omnia latera inuicem sibi aequalia neque angulos directos, et dicitur <foreign xml:lang="grc">ῥομβοειδής</foreign>; extra has formas 
        quicquid quadrilaterum est <foreign xml:lang="grc">τραπέζιον</foreign> uocatur. Parallelae sunt directae lineae quae in eadem planitie constitutae atque
        productae in infinitum nulla parte in se incidunt. Dictum de tetrapleuris, quorum similitudo polypleura schemata potest 
        docere. In his autem pentagona, hexagona et cetera euthygrammi generis continentur.
      </p>
            </div>
            <div type="cap" n="713"> 
               <p>
        Sequitur secundum schematum genus, quod curuis lineis informatur, quod <foreign xml:lang="grc">καμπυλόγραμμον</foreign> appellatur, cuius species duae sunt:
        una quae integri circuli rationes tenet, nam integer est, cum ad eius circumferentiam ab <supplied>uno</supplied> puncto centrali lineae protentae
          undique aequales sibi sunt; alia quae obducti circuli diuersitates ostendit.
        </p>
            </div>
            <div type="cap" n="714">
               <p>
        Tertium genus est planorum schematum, quod GμικτόνG uocant, quod partim curuis lineis, partim directis includitur, ut est
        semicirculus, cuius, ut supra dixi, gyrum curua linea facit et alia diretta quae linea, sicut dixi, diametros dicitur,
        latine distermina, quae si in circulo pieno sit, per centrum eius ad utramque circumferentiam peruenit.
      </p>
            </div>
            <div type="cap" n="715">
               <p>
        In his generibus planorum alia schemata dicuntur ergastica, alia apodittica. Ergastica sunt quae faciendae cuiuslibet
        formae praecepta continent; apodittica quae probandi, quod asseuerant, afferunt documenta. Verum Graecis nominibus sic
        appellantur: primus systaticus, secundus tmematicus, tertius anagraphos, quartus engraphos, quintus perigraphos, 
        sextus parembolicos, septimus proseureticus. Systaticus est <supplied>
                     <gap/>Tmematicus est</supplied> qui docet quibus argumentis
          lineas praecidamus ad imperatum modum. Anagraphos dicitur quo docetur quibus argumentis propositae lineae adiungi
          et adscribi possit reliquum schema, quod imperatum est. Engraphos est qui monstrat quibus argumentis dato circulo
          uerbi gratia imperatum trigonum uel quid aliud in medio possimus conuenienter adscribere. Perigraphos tropus est qui
          docet quemadmodum datum circulum uerbi gratia quadrato concludamus schemate. Parembolicus est qui docet quemadmodum 
          uerbi gratia dato tetragono immittamus datum trigonum, ut tetragoni spatia crescant, non schema mutetur. Proseureticus
          tropus est qui docet quemadmodum uerbi gratia inter datas impares lineas inueniamus mediam quae tantum cedat maiori 
          lineae quantum praecedit minorem. Hi sunt tropi generales ergasticorum schematum.
        </p>
            </div>
            <div type="cap" n="716">
               <p>
        Apodictici autem tropi ideo transeuntur, cum mihi cum Dialectica, quam audistis, communes sint. Sed omnia schemata quinque
        partibus <del>communes sint</del> explicantur, quae a Graecis sic appellantur: prima protasis, secunda diorismos, tertia catasceue, 
        quarta apodixis, quinta symperasma. Latine autem sic possumus interpretari: prima schematis propositio, secunda determinatio
        quaestionis, tertia dispositio argumentorum, quarta demonstratio comprobatioque sententiae, postrema conclusio. Hoc de
        generibus planorum dictum sit; ad theorematum membra redeamus: nam utique membra sunt linea et angulus.
      </p>
            </div>
            <div type="cap" n="717">
               <p>
        Angulorum natura triplex est: nam aut iustus est, aut angustus, aut latus. Iustus est qui directus et semper idem;
        angustus autem acutus est et semper mobilis; latus uero obtusus mobilisque similiter, nam cum latior fuerit directo
        siue multum siue exiguum, obtusus tamen erit, et cum moueris, in forma eadem permanebit, quia mobilitas in lineis
        constat, cum maiores minoresue formantur. Huius autem collationis quattuor sunt species: prima dicitur isotes, 
        secunda omologos, tertia analogos, quarta alogos. Isotes est cum duae lineae pares uni mediae duplo pariliue
        conferuntur; omologos cum collata consentiunt; analogos cum linea ab alia duplo uicta aliam tantundem superat;
        alogos uero est quae neque aequalitate uel media tertiaue parte neque duplo triploue alteri ullaue parte consentit.
      </p>
            </div>
            <div type="cap" n="718">
               <p>
        Omnis autem linea aut rete dicitur aut alogos. Rete autem illa est quae prior proponitur aut quae propositae lineae
        communi mensura confertur; reton autem dicitur quicquid conuenit. Proposita autem linea, quamuis collata non sit, 
        tamen quia adhuc non est alogos alii collata, et habet quiddam quod ex se sola perficiat rationabiliter, appellatur 
        rete. Alogos autem iam collata linea efficitur, si dissonare per omnia reperitur.
      </p>
            </div>
            <div type="cap" n="719"> 
               <p>
        Lineas autem quae cibi consentiunt <foreign xml:lang="grc">συμμέτρους</foreign> dicimus, quae non consentiunt ametras. Et non
        mensura sola, sed et potentia <foreign xml:lang="grc">συμμέτρους</foreign> facit, et dicuntur 
        <foreign xml:lang="grc">δυνάμει σύμμετροι</foreign>; in mensura autem pares <foreign xml:lang="grc">μήκει σύμμετροι</foreign>
        appellantur. Ergo cum tam mensura quam potentia conferantur, omnes quae uel potentia uel mensura discrepant
        <foreign xml:lang="grc">ἀσύμμετροι</foreign> sunt.
      </p>
            </div>
            <div type="cap" n="720">
               <p>
        Ex his alogae tredecim fiunt, quarum prima dicitur <foreign xml:lang="grc">μέση ἄλογος</foreign>, secunda
        <foreign xml:lang="grc">ἐκ δύο ὀνομάτων ἄλογος</foreign> huius species
        sunt sex, quarum prima dicitur prote alogos, secunda similiter deutera, item trite et ceterae deinceps. Item tertium
        genus dicitur <foreign xml:lang="grc">ἐκ δύο πρώτη ἄλογος</foreign> et similiter ut supra, quartum 
        <foreign xml:lang="grc">ἐκ δύο μέσων δευτέρα ἄλογος</foreign>, quintum genus
        dicitur <foreign xml:lang="grc">μείζων ἄλογος</foreign>, sextum <foreign xml:lang="grc">ῥητὸν καὶ μέσον δυναμέν ἄλογος</foreign>,
        septimum <foreign xml:lang="grc">δύο μέσα δυναμένη ἄλογος</foreign>, 
        octauum <foreign xml:lang="grc">ἀποτομὴ ἄλογος</foreign>; huius species sunt sex: prima, secunda, tertia, et deinceps dicuntur 
        ut supra;
        nonum <foreign xml:lang="grc">μέσἥ ἀποτομὴ πρώτη ἄλογος</foreign>, decimum <foreign xml:lang="grc">
                     <supplied>μέση</supplied> ἀποτομὴ Δευτέρα ἄλογος</foreign>,
          undecimum <foreign xml:lang="grc">ἐλάσσων αλογος</foreign>, 
          duodecimum <foreign xml:lang="grc">μετὰ ῥητοῦ μέσον τὸ ὅλον ποιοῦσα ἄλογος</foreign>, tertium decimum 
        <foreign xml:lang="grc">μετὰ μέσου μέσον <supplied>τὸ</supplied> ὅλον ποιοῦσα ἄλογος</foreign>. Hae omnes mixtae ceteris lineis, dum aut trahunt suas aut alienas
            uires accipiunt, diuersis rationibus certos spatiorum modos, quos Graeci <foreign xml:lang="grc">χωρία</foreign> appellant, demonstrant.
          </p>
            </div>
            <div type="cap" n="721"> 
               <p>
        Haec de planis dixisse sufficiat. Nunc de solidis, quae sterea dicimus, uideamus. Stereon schema quod longitudine, latitudine,
        altitudine constat, cuius extremum superficies est, ut in planis linea. Substitit autem solidum schema planorum schematum 
        superficie nam subiacenti trigono pyramis imponitur, cuculo conus aut cylindros, quadro cybos, et cetera similiter.
      </p>
            </div>
            <div type="cap" n="722"> 
               <p>
        Sphaera, sane intrinsecus capax omnium, circulis substitit in quos resoluitur. Soliditas uero efficit schemata generalia
        quae dicuntur a Graecis pyramides; item prisma, id est sectio quae instar schematis est; item cybos, item conus, item
        cylindrus, item sphaera. His adduntur nobilia schemata ex his composita octaedros, item dodecaedros, item icosaedros.
        <milestone unit="par" n="1"/>Quae cuncta ut ordine suo monstremus in puluere, haec primitus concedenda: fas sit ab omni signo ad omne signum directam
        lineam ducere, et terminatam directam per continuum in directam emittere, et omni centro et interstitio circulum scribere,
        et omnes directos angulos inuicem aequales sibi esse, et omnem directam lineam terminatam quantum uidetur producere, et si
        in duas directas lineas directa linea incidens intus et eadem parte duos angulos duobus rectis minores faciat, ex illa
        parte qua sunt minores duobus rectis, directas lineas conuenire.
      </p>
            </div>
            <div type="cap" n="723"> 
               <p>
        Communes animi conceptiones sunt tres: quae eidem aequalia sunt et inuicem cibi aequalia sunt; et si aequalibus aequalia
        addas, tota aequalia esse; et si aequalibus aequalia adimas, aequalia sunt reliqua.»
      </p>
            </div>
            <div type="cap" n="724"> 
               <p>
        Haec cum permissa conspiceret, lineam in abaco rectam ducens sic ait: «Quemadmodum potest super datam directam terminatam
        lineam trigonum aequilaterum constitui?» Quo dicto cum plures philosophi, qui undiquesecus constipato agmine consistebant,
        primum Euclidis theorema formare eam uelle cognoscerent, confestim acclamare Euclidi plaudereque coeperunt. Cuius laudibus
        etiam ipsa Geometria plurimum gratulata, se per sectantis gloriam sublimari prouehique cognoscens, ab eodem libros eius,
        quos casu apportare conspexerat, festina corripuit atque in ceterae astructionis doctrinaeque documentum Ioui ac senatui 
        caelitum offerens intimauit. Quo facto et doctissima cunctarum et benignissima comprobatur.
      </p>
            </div>               
         </div>
    
         <div type="lib" n="VII">
            <head>Liber VII<lb/>
  De arithmetica</head>
  
            <div type="cap" n="725"> 
               <lg>
                  <l>Postquam conticuit prudens Permensio terrae,</l>
                  <l>Innuba sollertes curam quae instigat in artes</l>
                  <l>sic abacum perstare iubet, sic tegmine glauco</l>
                  <l>pandere puluereum formarum ductibus aequor. </l>
                  <l>Altera tunc etiam gerularum accire iubetur</l>
                  <l> germanam doctae mundum quae admensa sororis,</l>
                  <l>nec mora digreditur. Tune rursus dia Voluptas</l>
                  <l>ipsius aetheria Cylleni immurmurat aure:</l>
                  <l>«Cum doctas superis admirandasque puellas</l>
                  <l>approbat Armipotens, tu optati lentus amoris</l>
                  <l>gaudia longa trahis captumque eludis honorem?</l>
                  <l> Seria marcentem stupidant commenta maritum?</l>
                  <l>Talia compiacila spectat fastidia uirgo,</l>
                  <l>nec te cura tori, nec te puer ambit herilis,</l>
                  <l> nec mea mella rapis? Quaenam haec hymeneia lex est?</l>
                  <l>In Veneris sacro Pallas cibi uindicat usum;</l>
                  <l>quam melius thalamo dulcis Petulantia feruet!</l>
                  <l>Casta maritalem reprimit Tritonia mentem</l>
                  <l>et nuptae non aequa uenit; poscenda Dione est,</l>
                  <l>conueniensque tibi potius celebrare Priapum.»</l>
               </lg>
            </div>
            <div type="cap" n="726">
               <p>
      His Atlantiades auditis licet risum inhibere uix posset, ne infacetus tamen et impar lepidulis haberetur, hilaro susurramine
      sic respondit:
    </p>
               <lg>
                  <l>«Licet urgeas, Voluptas,</l>
                  <l>thalamos inire suadens,</l>
                  <l>tamen exeret peritas</l>
                  <l>breuis ambitus puellas;</l>
                  <l>demumque nec iugalis</l>
                  <l>cessator intricatus</l>
                  <l> tardabo fulcra lecti,</l>
                  <l> et si quid illa nostrae</l>
                  <l> Veneris feret uoluptas,</l>
                  <l> nec uobis abnegabo.</l>
                  <l> Furtis modo allubescat</l>
                  <l>et clam roseta paruae</l>
                  <l>liliaque det papillae,</l>
                  <l>ne nunc sensus iugalis</l>
                  <l> feralis tactura morsum</l>
                  <l>et uulsa fellis atro</l>
                  <l>laceros trahat capillos.»</l>
               </lg>
            </div>
            <div type="cap" n="727"> 
               <p> 
      Quo dicto renidens et plus solito laetior Voluptas ad Venerem regressa cuncta eius auribus intimauit. Quae deliciosa
      mollitie et interrumpente genas rubore paene prodidit susurrata, tuncque marcidulis decenter paeta luminibus Maiugenam
      conspicata quodam aspectu promittentis illexit, quam Saturnia de propinquo uelut deprehendentis castigabat obtutibus.
    </p>
            </div>
            <div type="cap" n="728">
               <p>
      Quae dum geruntur, Paedia, quae egressa dudum, cum alia femina miri decoris ingreditur, cui quaedam maiestas nobilissimae 
      uetustatis et ipsius Tonantis natalibus ortuque praecelsior uultus ipsius lumine renidebat. Quae etiam miraculis quibusdam
      capitis reuerenda uidebatur; nam primo a fronte uno sed uix intelligibili radio candicabat, ex quo item alter erumpens quadam
      ex primo linea defluebat; dehinc tertius et quartus, tuncque etiam nonus decuriatusque primus honorum reuerendumque uerticem
      duplis triplisque uarietatibus circulabant. Sed innumerabili radios multitudine prorumpentes in unum denuo tenuatos miris
      quibusdam defectibus contrahebat.
    </p>
            </div>
            <div type="cap" n="729">
               <p>
      Huius autem multiplicem plurimiformemque uestem quoddam uelamen, quo totius naturae opera tegebantur, abdiderat. Digiti
      uero uirginis recursantes et quadam incomprehensae mobilitatis scaturrigine uermiculati. Quae mox ingressa septingentos
      decem et septem numeros complicatis in eos digitis Iouem salutabunda subrexit. Tum Philosophia, ut Tritonidam propter
      astabat, quid numero tali Arithmetica intulisset exquirit. Cui Pallas: «Proprio», inquit, «Iouem nomine salutauit.» Ac tunc 
      illi radius qui primus emerserat colliniatae lucis nitore porrecto ipsius Iouis uerticem luminauit. Quibus miraculis radiorum
      innumera repente multitudine prorumpente nonnulli tellustres siluicolaeque diui Herculem conspicati opinantes eam hydreo 
      germine pullulare. Ac tunc oborto terrigenis mussantibus murmure, puer ille piceus iussus admonere silentium. Verum feminam 
      Pythagoras, ut inter sapientes astabat, usque abacum consecutus, idemque iam artem promere cupienti quandam lactei luminis 
      facem officioso consistens munere praeferebat. Tum illa, antequam iuberetur quid apportet expromere, sic exorsa:
    </p>
            </div>
            <div type="cap" n="730">
               <p>
      «Non ignota caelo nec rebus mundanis ignorata quas genui, adueni super uestrum quidem nihil dedignata concilium, quamuis
      singulos uos uniuersosque recenseam ex meis ramalibus germinari; tuque potissimum, quem principalis ante cunctos procreauit
      emissio, tuae singularis primigeniaeque naturae fontem, Iuppiter, recognosce. Nec despicabilem uestrum omnium matrem Mercuriale
      quod habeo me faxit officium, cum prosapiam arcanae sortis originisque primordialem uobis studeam comprobare. Quae cum in
      terris exerceor, astrorum populus recognoscat honorandam suae multitudinis genetricem.
    </p>
            </div>
            <div type="cap" n="731">
               <p>
      Prae cunctis igitur affata sacra monas esto, quam ante cuncta uibrantem sociati postmodum numeri principia docuerunt. Quae
      si species est accidens cuilibet extantium primo priusque est quod numerat quam illud numerandum, rite eam ante ipsum quem
      principem dixere ueneramur. Nec dissimulabo ex eo quod monas retractantibus unum solum ipsam esse ab eaque cetera procreari
      omniumque numerorum solam seminarium esse solamque mensuram et incrementorum causam statumque detrimentorum. Quae tamen
      ubique pars est, ubique totum, dum per cuncta perpetua; neque enim quae est ante extantia et quae post absumpta non
      absconditur potest non esse perpetua. Hanc igitur patrem omnium Iouem rite esse nominatam, quod quidem idealis illius
      intellectualisque speciei uis causativa testatur. Ad cuius exemplum unum deum, unum mundum unumque solem singularemque lunam,
      elementa etiam IIII quae extant singula memorari. Licet Aristoteles, unus e sectatoribus meis, ex eo quod unum solum ipsa sit
      et se quaeri semper uelit Cupidinem asserat nominatam, quod se cupiat, siquidem ultra nihil habeat, et expers totius elationis
      aut copulae in se proprios detorquet ardores, hanc quoque alii Concordiam, hanc Pietatem Amicitiamque dixere, quod ita nectatur
      ut non secetur in partes, tamen rectius Iuppiter nuncupatur, quod sit idem caput ac pater deorum.
    </p>
            </div>
            <div type="cap" n="732">
               <p>
      Denique cum unum facta in quodcumque defluxerit, licet eius linea insecabilis ac sine latitudinis significatione
      fundatur, dyadem tamen facit. Quae dyas, quod sit prima procreatio, a nonnullis Genesis dicta. Quod autem inter
      eam ac monadem prima coniunctio est consortiumque consimile, Iuno perhibetur, uel coniunx uel germana praecedentis.
      Est autem medietatis capax; nam bona malaque participat. Eadem Discordia ex qua aduersa oriuntur, utpote quae prima
      poterit ab adhaerente separali. In bonis uero eadem Iustitia, quod duobus aequis gaudeat pariter ponderatis; eademque
      Societas, quod uinculum quo media conectantur habeatur utrimque commune. Ab hac numerus auspicatur, et est opinabilis
      corporatio motusque primi probamentum. Elementorum etiam mater (nam de dyade quartus elementorum numerus procreatur)
      primaque forma paritatis est.
    </p>
            </div>
            <div type="cap" n="733"> 
               <p>
      Trias uero princeps imparium numerus perfectusque censendus. Nam prior initium, medium finemque sortitur et centrum 
      medietatis ad initium finemque interstitiorum aequalitate componit. Denique Fata Gratiarumque germanitas et quaedam 
      uirgo, quam dicunt «caeloque Ereboque potentem», huic numero colligatur. Ex eo etiam perfectus quod perfectos gignit 
      senarium nouenariumque. Cuius auspicio preces tertio ac libamina repetuntur. Tres symphonias continet harmonia, id est
      diapason, hemiolion, diatessaron. In tria se spatia temporis cursus altemat, ideoque tribus diuinatio memoratur. Idem 
      mundana perfectio est; nam monadem fabricatori deo, dyadem materiae procreanti, triadem idealibus formis consequenter 
      aptamus. Animam uero rationis et iracundiae cupiditatisque distribuere trigario.
    </p>
            </div>
            <div type="cap" n="734">
               <p>
      Quid tetradem dicam? In qua soliditatis certa perfectio; nam ex longitudine <supplied>et latitudine</supplied> ac profunditate componitur,
        decasque plena his quattuor numeris gradatim implicitis integratur, id est uno, duobus, tribus, quattuor. Item
        hecatontas a decade quaternario cumulatur, id est decem, uiginti, triginta, quadraginta, qui sunt centum. Et 
        item a centum quattuor numeri reddunt mille, id est centum, ducenti, trecenti, quadringenti. Sic decem milia 
        ceteraque excrementa complentur. Quid, quod quattuor anni tempora frontesque caeli elementorumque principia 
        esse non dubium est, hominum etiam quattuor aetates, quattuor uitia quattuorque uirtutes? Hic numerus quadratus
        ipsi Cyllenio deputatur, quod quadratus deus solus habeatur.
      </p>
            </div>
            <div type="cap" n="735"> 
               <p>
      Sequitur pentas, qui numerus mundo est attributus; nam si ex quattuor elementis ipse sub alia forma quintus, pentade est
      rationabiliter insignitus. Qui quidem permixtione naturali copulatur; nam constat ex utroque <supplied>utriusque</supplied> sexus numero: 
        trias quippe uirilis est, dyas femineus aestimatur. Apocatastaticus etiam dicitur, et siue cum aliis imparibus siue cum
        suo genere sociatus se semper ostendit. Nam quinque per quinque habes uiginti quinque et quinquies terni quindecim, 
        et quinquies septeni triginta quinque, et quinquies noueni quadraginta quinque. Item zonae terrae quinque, in homine
        sensus quinque, totidemque habitatorum mundi genera, ut homines quadrupedesque, reptantes, natantes, uolantes. Hunc
        numerum quis neget esse diametrum? Nam decadis perfectio circulusque huius hemisphaerio edissecatur.
      </p>
            </div>
            <div type="cap" n="736"> 
               <p>
      Senarium uero perfectum analogicumque esse quis dubitet, cum suis partibus impleatur? Nam et sextam sui intra se continet,
      quod est unus, et tertiam, quod duo, et medietatem, quod tres. Item naturalia officia, sine quibus esse nihil potest, sunt
      sex: magnitudo, color, figura, interuallum, status, motus. Item motus totidem differentiae sunt; nam mouemur prorsum
      retrorsumue, dextra laeuaque, sursum deorsumque. Nam ille aeternus quidam motus est circuli. Hic autem numerus Veneri 
      est attributus, quod ex utriusque sexus commixtione conficitur, id est ex triade, qui mas quod impar est numerus habetur,
      et dyade, quae femina paritate; nam bis terni sexis facit. Solida etiam figura quadrati sex superficies habet. Totius 
      harmoniae toni sunt sex, id est quinque toni et duo hemitonia.
    </p>
            </div>
            <div type="cap" n="737">
               <p>
      Idem per primum motum, hoc
        est dyadem, collatus duodecim facit, inter quos duos numeros duo medii inueniuntur, hoc est octo et nouem. Quorum unus
        ex meo nomine regulaque censetur (nam arithmeticus memoratur), id est nouenarius; eodem enim numero superatur a duodecim
        quo nouenarius superat senarium, id est tribus. Alius autem numerus, id est octo, musica ratione confertur. Ea enim parte
        superatur a duodecim qua ipse superat sextum, id est tertia; nam sexti tertia duo sunt, duodecimi tertia quattuor. 
        Quod geometrica ratione componitur; ea enim possunt per collationem media, id est octo per nouem, quae extrema, id 
        est sex per duodecim; nam utrumque facit septuaginta duo. Item et in maioribus numeris media extremorum rationibus 
        componuntur sub praedicta senaria ratione. Nam sexies septuages dipondius facit quadringenta tries dipondius; similiter
        octies septuages dipondius quingenta LXXVI. Item nouies LXXII facit sescentos XLVIII; similiter duodecies facit octingentos
        LXIIII. Quae media inter se multiplicata reddunt numeros extremorum inter se conuenientium. Hic primus numerus, id est
        senarius, harmonias ostenditur genuisse; quippe sex ad duodecim est symphonia diapason, sex ad nouem hemiolios, sex ad
        octo epitritos, id est symphonia diatessaron. Vnde Venus Harmoniae mater perhibetur. Item hic senarius quadrato et solido
        quaternario sociatus horas diei noctisque dimetitur; nam quater seni XXIIII facit.
    </p>
            </div>
            <div type="cap" n="738">
               <p>
      Quid autem te, heptas, uenerandam commemorem? Quae, quod naturae opera sine feturarum contagione conformas, inter deos
      Tritoniae uirginis uocabulum possedisti. Namque omnes numeri intra decadem positi aut gignunt alios
      <supplied>aut gignuntur ab allis aut simul gignunt alios ab</supplied> aliisque gignuntur aut procreantur;
      <supplied>monas, dyas, trias, pentas, alios procreant, non procreantur;</supplied> hexas, ogdoas, <supplied>enneas,</supplied> generantur
          tantummodo, tetras autem et creat et creatur, at heptas, quod nihil gignit, eo uirgo perhibetur, sed 
          quod nullo nascitur, hinc Minerua est, et quod ex numeris tam masculinis quam femininis constet, Pallas
          uirago est appellata. Nam ex tribus et quattuor septem fiunt, qui numerus formas lunae complectitur.
          Nam primo est corniculata, quam menoidem Graeci uocant, deinde medilunia, quam dichotomon, dehinc dimidiata
          maior, quae dicitur amphicyrtos, mox plena, quae dicitur pleroselenos; item tres formas praedictas deficiens
          repetit. Hic numerus lunae mensem significat; nam unum, duo, tria, quattuor, quinque, sex, septem uiginti octo
          faciunt. Item septem sunt circuli et tot planetae, <supplied>totidem stellae in uertice axis caelestis,</supplied> tot dies totque
            transfusiones elementorum. Nam ex informi materie primus ignis, ex igni aer, ex aere aqua, ex aqua terra;
            item fit ascensio, et ex terra aqua est, ex aqua aer, ex aere ignis; ex igni in materiem incomprehensam
            iam non poterit perueniri.
          </p>
            </div>
            <div type="cap" n="739">
               <p>
      Quid? Hominum natura nonne huic probatur numero deseruire? In principio septimani partus hominem absolutum perfectumque
      dimittunt. Dehinc idem homo septem meatus habet in capite sensibus praeparatos , duos oculos auresque et nares totidem et
      os unum. Dehinc paruulis mense septimo dentes emergunt ac septimo anno mutantur. Item secunda hebdomas pubertatem mouet 
      gignendique possibilitatem, tertia florem genarum; quarta incrementa staturae finiuntur; quinta iuuenalis aetatis plena
      perfectio est. Septem etiam natura abstrusit membra uitalia: linguam, cor, pulmonem, lienem, iecur et duo renes. Item
      septem corporis partes hominem perficiunt: caput tenus imum collum, pectus, uenter, duae manus pedesque <del>; totidem stellae
      in uertice axis caelestis</del>.
    </p>
            </div>
            <div type="cap" n="740">
               <p>
      At octonarius numerus primus cybus est et perfectus, Vulcano dicatus. Nam ex primo motu, id est dyade, quae Iuno est,
      constat. Nam dyas per dyadem facit tetradem; at bis facit ogdoadem. Perfectus item quod a senario tegitur; omnis enim
      cybus sex superficies habet; item ex imparibus consecutis impletur. Nam primus imparium trias, secundus pentas; ambo 
      ogdoadem faciunt. Item cybum qui a triade uenit, id est XXVII, sequentes impares reddunt, id est heptas, enneas et undecimus,
      qui omnes faciunt XXVII. Item tertius cybus, qui a tetrade uenit, id est LXIIII (nam quater quatemi sedecim sunt,
      hoc quater LXIIII), fit et hic ex imparibus quattuor qui superioressequuntur; id est, XIII, XV, XVII, XVIIII fiunt simul
      LXIIII. Et sic omnes cybi per imparium incrementa inueniuntur sui dumtaxat numeri. Sane hic octonarius cybus ita omnium
      cyborum primus est ut monas omnium numerorum. Cybus autem omnis etiam Matri deum tribuitur; nam ideo Cybebe nominatur.
    </p>
            </div>
            <div type="cap" n="741"> 
               <p>
      Enneas quoque perfecta est et perfectior dicitur quoniam ex triade perfecta forma eius multiplicata perficitur; deinde,
      quod primi uersus finem tenet, et ideo Mars appellata, a quo finis omnium rerum. Quadratus quoque finis est eorum quae
      per collationem augentur. Nam et harmoniae ultima pars est; ad enneadem enim ab ogdoade collatio percussionis tonus efficitur.
      Non minus nouem Musas dixere. In mundo etiam nouem sunt zonae, id est sphaerae et deorum septem et terrae.
    </p>
            </div>
            <div type="cap" n="742">
               <p>
      Decas uero ultra omnes habenda, quae omnes numeros diuersae uirtutis ac perfectionis intra se habet. Quae licet primi uersus
      finis sit, secundi monadis implet auxilium. Haec primi uersus numerorum regulas, analogias, genera, species, differentias,
      perfectiones et imperfecta concludit, daturque Iano, quamuis eam plurimi apocatastasin memorarint.
    </p>
            </div>
            <div type="cap" n="743"> 
               <p>
      Dictum breuiter qui numerus primum uersum facit, quos deorum contineat quasque uirtutes. Iam nunc quid ipse numerus sit
      quasue inter se analogias seruet et formas breuiter intimabo. Numerus est congregatio monadum uel a monade ueniens multitudo
      atque in monadem desinens. Sunt autem numeri simplicis regulae quattuor. Prima est quae appellatur a paribus par, secunda a
      paribus impar, tenia ab imparibus par, quarta ab imparibus impar, quas inferius memorabo.
    </p>
            </div>
            <div type="cap" n="744"> 
               <p>
      Sunt etiam qui primi numeri appellantur, qui a nullo numero diuidi possunt nisi a monade tantum; non diuidi, sed componi
      uidentur, ut puta VII, XI, XIII, XVII et cetera similia; nullus enim eos numerus diuidere uno ordine potest. Quapropter
      primi appellantur, quoniam a nullo numero exoriuntur nec aequis portionibus discernuntur. A semet igitur nati alios ex 
      se creant numeros, quoniam ab imparibus paria fiunt, a paribus impar fieri nullo modo potest. Ergo et primi numeri necessario
      habendi pulchrique.
    </p>
            </div>
            <div type="cap" n="745"> 
               <p>
      Sed omnes numeros primi uersus sub his regulis retractemus: monas quidem numerus non est; dyas par est; trias et ordine
      et uirtute primus; tetras a paribus par; pentas primus; hexas a paribus impar et ab imparibus par, unde et perfectus nominatur;
      heptas primus; ogdoas a paribus par; enneas ab imparibus impar; decas ab imparibus par. Sicuti in primo uersu, ita et in
      sequentibus hae regulae colliguntur. Primus igitur uersus est a monade usque ad enneadem, secundus a decade usque ad nonaginta,
      tertius uero ab hecatontade usque ad nongentos, quartus, qui et ultimus, a mille usque ad nouem milia, licet nonnulli Graeci 
      etiam myria adiecisse uideantur.
    </p>
            </div>
            <div type="cap" n="746">
               <p>
      Mihi uero solus numerus approbatur qui digitis coercetur; alias quaedam bracchiorum contorta saltatio sit. Quo fit ut
      numeros germanae praecedentis formis ac lineis concinamus. Nam mihi in primo uersu monas, illi in signo principium, quod
      non habet partes; in secundo uersu a decem numeri ueluti linea distenduntur; in tertio uersu quadrati ex centum reliquisque
      fiunt, quae uelut latitudo primae longitudini sociatur; in quarto uersu iam cybi sunt; ideo ex mille reliquisque soliditas.
      Fines ergo uel limites mihi sunt monas, decas, hecatontas et mille, Geometriae uero nota, linea, figura, soliditas. Nam monas 
      ita indiuidua est ut nota; decas in numeris ut linea longitudinis solius; hecatontas quadratus, qui est superficies et in
      longitudinem latitudinemque diuiditur; id est decussis per decussim fit centum quadratus, hoc per decem fit cybus mille.
    </p>
            </div>
            <div type="cap" n="747"> 
               <p>
      Omnis impar progressus a monade per singulas positiones necessario quadratos efficit: primam ipsam monadem; adde
      triadem: fecit quattuor, primum quadratum; associatis quinque fecisti secundum quadratum VIIII; iunge septem, implesti
      quadratum XVI; adicis item VIIII, et perficis quadratum XXV. Eodem modo progreditur ratio usque in infinitum.
      <milestone unit="par" n="1"/>Sed ad superius diuisa regrediar: omnem numerum aut parem aut imparem esse et utroque finiri; quicquid numero adiciatur
      finito, finitum adici, neque ex finitis infinitum fieri posse.
    </p>
            </div>
            <div type="cap" n="748"> 
               <p>
      Omnis uero numerus aut par aut impar est. Par est qui in duas aequas partes diuiditur, ut II, IIII, VI; impar, qui in duas
      aequas partes diuidi non potest, ut III, V, VII. Deinde ex imparibus quidam ex impari tantum impares sunt, ut III, V, VII; 
      quidam etiam multitudine constant, ut VIIII, XV, XXI, quos <foreign xml:lang="grc">περισσάκις περισσούς</foreign> Graeci appellant. At in his qui pares sunt
      plura discrimina sunt, <supplied>
                     <gap/>
                  </supplied> an pares sint et dici possint. Ceteri uel ex paribus pares uel ex imparibus pares; et illos
      Graeci <foreign xml:lang="grc">ἀρτιάκις ἀρτίους</foreign>, <supplied>hos</supplied> uel <foreign xml:lang="grc">περισσάκις ἀρτίους</foreign> uel <foreign xml:lang="grc">ἀρτιάκις περισσούς</foreign> nominant.
        </p>
            </div>
            <div type="cap" n="749">
               <p>
      Pares ex paribus sunt IIII, quia ex bis binis, octo, quia ex bis quaternis constat; pares ex imparibus et qui parium
      impari multiplicatione fiunt, ut ter bini sex sunt aut quinquies quaterni XX, quod genus Graeci <foreign xml:lang="grc">περισσάκις ἀρτιον</foreign> 
      uocant, et hi qui imparem numerorum multitudinem pari multiplicatione consummant, ut cum bis terni sexis, et quater
      quini XX fiunt, quod genus <foreign xml:lang="grc">ἀρτιάκις περισσόν</foreign> Graeci uocant. Qui numeri quamuis idem sunt, rationes tamen increscendi
      diuersas recipiunt. Atque ex his ipsis quidam in duas partes diuisi protinus in impares numeros recidunt, quidam semel
      saepiusue per pares replicati citra singularitatem in impares resoluuntur. Nam duodecim et uiginti semel per pares diuidi
      possunt; at XLVIII nimirum bis uicenos quaternos, inde bis duodenos, dein bis senos, omnes adhuc pares, efficiunt, nouissime
      in ternos impares decidunt. Itaque nemo longius procedere simili multiplicatione potest; quin, ut duplicatione reuoluta
      ascenditur, sic per replicationes item in plures partes digeritur. Nam XX et bis dena sunt <supplied>et quater quina</supplied> et quinquies
        quaterna et decies bina.
      </p>
            </div>
            <div type="cap" n="750"> 
               <p>
      Quattuor deinde species numeros excipiunt. Quidam enim sunt per se incompositi, quidam per se compositi, quidam inter se
      incompositi, quidam inter se compositi; ex quibus duo priores primi numeri, duo sequentes secundi nominantur. Sed ea res
      quo facilius addisci possit planius indicanda est. Prima et minima omnis numeri mensura singularitas est, quia nullus numerus
      non in singula diuidi potest. Deinde eum etiam aliae mensurae excipiunt, ut duplicationes, quae duplo, triplicationes, quae
      triplo increscunt. Cum hoc ita sit, quibusdam numeris in singularitate sola mensura est, qui nisi in singula digeri non possunt,
      quales sunt tres: tantum impares tres sunt; quibusdam uero et in aliis numeris, quales sunt IIII et VIIII; nam bis bina IIII,
      ter terna nouem sunt: ita illa duplicatione, haec triplicatione metimur. Ac saepe non una quidem talis mensura numero, sed plures;
      siquidem octo metiri et quadruplicatione et duplicatione facile est, cum et quater bina et bis quaterna VIII sint. Itaque euidens
      est quicquid aliqua multiplicatione metimur metiri nos etiam singularitate posse, non ubicumque singularitatis mensura est esse
      alicuius etiam multiplicationis. Ita singularitas omnibus communis mensura, quibusdam unica est.
    </p>
            </div>
            <div type="cap" n="751">
               <p>
      Cum hoc sit, per se incompositi numeri dicuntur qui nullam mensuram habent nisi singularitatis; per se uero compositi quos 
      metiri non tantum singularitate, sed alia quoque multiplicatione licet. Et haec quidem singulorum numerorum aestimatio est. 
      Bini uero pluresue iuncti inter se incompositi esse dicuntur, qui nullam communem mensuram nisi singularitatis habent, ut III
      et IIII. Neque enim interest an IIII dupli mensuram habeant, cum eadem illa in tribus non sit. At inter se compositi sunt 
      quibus alia quoque quam singularitatis mensura communis est, ut VIIII et XII, quorum utrumque licet triplicatione metiri, 
      cur ter terna VIIII, ter quaterna XII fiant.
    </p>
            </div>
            <div type="cap" n="752">
               <p>
      Cum uero alii numeri in singula tantum, alii etiam in aliquos solidos numeros diuidantur, ut re ipsa discreti sunt, sic 
      etiam uocabulis discernam, ne qua indiligentibus confusio oriatur, et cuiusque numeri membra nominabo solidos numeros
      in quos is diduci poterit, ut in XII <supplied>III et IIII</supplied> fiunt; at singula et si qui etiam solidi numeri immixti singulis
        inserentur, partes appellabo, ut in VII uel totidem singula uel etiam bis terna singulo adiecto. 
      </p>
            </div>
            <div type="cap" n="753"> 
               <p>
      Ex numeris quidam perfecti sunt, quidam ampliores perfectis, quidam imperfecti: <foreign xml:lang="grc">τελείους</foreign> et <foreign xml:lang="grc">ὑπερτελείους</foreign> et
      GὑποτελείουςG Graeci appellant. Perfecti sunt qui partibus suis pares sunt, ampliores perfectis qui plus in
      partibus suis quam in se ipsis habent, imperfecti in quorum partibus minus quam in ipsis est. Et exempli causa
      sumamus sex. Hi et in singula diuidi possunt et in bina et in terna, cum et sexies singula et ter bina et bis
      tema fiant sex; ergo partes eius sunt I, II, III. Nunc in unum eae conferantur, fiunt VI: hoc est parem esse
      partibus suis, et hoc numeri genus in aliqua uirtute est, cetera in uitio uel ex superante uel ex deficiente,
      ut puta sumamus XII: et duodecies singula et sexies bina et quater terna et ter quaterna et bis sena XII fiunt.
      Itaque eius partes sunt I, II, III, IIII, VI, quae iunctae in unum XVI efficiunt; hic amplior perfetto numerus est.
      At XVI fiunt iunctis sedecies singulis, octies binis, quater quaternis, bis octonis, neque praeter has <del>si facias</del>
      ulla eius numeri mensura est. Collati autem in unum I, II, IIII, VIII non ultra faciunt quam <supplied>XV, id est</supplied> minus 
        quo ex quo orti sunt. Hic imperfectus numerus est.
      </p>
            </div>
            <div type="cap" n="754">
               <p>
      Alii etiam plani numeri sunt, alli crassitudinem quoque in se habent. Planum numerum esse Graeci dicunt qui a duobus numeris
      continetur. Id eiusmodi est: in ratione mensurarum tantum de norma contineri quantum a toto quadriangulo cuius pars in ea
      norma sit existimant. Item ad numeros planos feruntur qui in duo latera ordinantur sic ut rectum angulum faciant et normae
      similitudinem repraesentent. Igitur si in alterum latus IIII, in alterum III porriguntur, hi duo numeri lege eorum XII capiunt,
      planumque eum numerum nominant. At crassitudinem aiunt a tribus numeris. Sint in alterum puta latus IIII, in alterum III
      supra deinde quattuor adiciantur. His numeris altitudinem quoque super inferiorem normam impleri dicunt includique uiginti
      quattuor. In quibus, obscuritate ex superuacuo quaesita, euidentissimum est planum esse numerum sic singulis iunctis ne quid
      super alterum sit, crassitudinem fieri numero super numerum imposito.
    </p>
            </div>
            <div type="cap" n="755">
               <p>
      Ipsa autem planities uarias formas habet, numeris ad similitudinem aliquarum figurarum ordinatis, quae incipiunt a linea,
      tum uel triangulae <supplied>uel quadriangulae</supplied> fiunt; atque eae quae quattuor angulos habent uel quadratae sunt uel altera parte
        longiores, quas <foreign xml:lang="grc">ἑτερομήκεις</foreign> Graeci appellant. Praeterea plures quoque anguli possunt interdum etiam inaequalia numeri
        latera esse. At cum deinde in crassitudinem insurgat figurasque plures efficiat, tessera perfectissima esse inter eas 
        uidetur. Est autem triangulum in paucissimis tribus, quadratum in paucissimis ΙΙΙΙ, id autem quod imparia latera habet
        in paucissimis V, altera parte longius quadriangulum in paucissimis sex; crassitudo item, quae tessera, in paucissimis
        octo. Nam duo simplicem ordinem faciunt; tres sic componi possunt ut totidem angulos habeant; quattuor in quadrum positi
        in omnem partem binos habent; quinque sic colligantur ut in altero latere duo, in altero tres sint; sex, ut quadriangulum
        faciant, quod in duobus lateribus binos, in duobus ternos habet. At si quattuor ponuntur, et crassitudo oritur et paria
        omnia latera in planitiem atque altitudinem sunt, binis in omnem partem ordinatis.
      </p>
            </div>
            <div type="cap" n="756">
               <p>
      Similes autem plani numeri sunt quorum latera eandem rationem habent, ut VI et DC, cum illis in altero latere II et in altero III,
      his in altero CC, in altero CCC sint. Eodemque modo similes etiam in crassitudine numeri sunt quorum latera sub eadem ratione
      sunt, ut uiginti quattuor et nonaginta sex. Nam ut in illis alterum latus IIII et alterum III habet, quo fit ut planities XII,
      crassitudo XXIIII capiat, sic in his alterum latus VIII, alterum sex recipiat, quo fit ut planities XLVIII, crassitudo XCVI
      comprehendat. Quod est autem inter duos et tres, hoc inter CC et CCC; ratio quae est inter III et IIII, haec est inter VI
      et VIII. Manifestum erit simul atque rationes quae inter numeros sunt subiecero.
    </p>
            </div>
            <div type="cap" n="757">
               <p>
      Omnis enim numerus pars est alicui numero maiori; maior autem aut multiplicatione procedit, aut ratione membrorum aut partium,
      aut simul et multiplicatione et ratione membrorum uel partium. Ratio membrorum in uno membro pluribusue, ratio partium in una
      parte pluribusue est. Minor uero numerus aut replicatione minuitur aut ratione membrorum uel partium, interdum etiam simul
      replicatione et ratione aut membrorum aut partium. Neque ulla ratio numeri ad numerum non intra haec est. Graeci 
      multiplicatos numeros <foreign xml:lang="grc">πολλαπλασίους</foreign>, replicatos <foreign xml:lang="grc">ὑποπολλαπλασίους</foreign>,
      membro membrisue antecedentes <foreign xml:lang="grc">ἐπιμορίους</foreign>,
      membro membrisue <supplied>inferiores <foreign xml:lang="grc">ὑπεπιμορίοθς</foreign>, parte partibusue antecedentes
        <foreign xml:lang="grc">ἐπιμερεῖς</foreign>, parte partibusue</supplied>
        inferiores <foreign xml:lang="grc">ὑπεπιμερεῖς</foreign> appellant; binis deinde nominibus utuntur in his in quibus binae rationes sunt.
      </p>
            </div>
            <div type="cap" n="758"> 
               <p>
      Cum hoc ita sit, numerus <supplied>ad numerum</supplied> comparem rationem habet aequalitatis, quam <foreign xml:lang="grc">ἰσότητα</foreign> Graeci uocant, ut duo ad duos,
        tres ad tres; quae ratio etiam perfetto numero ad suas partes est, ideoque is numerus potior ceteris habetur. Quid enim
        aequo esse melius potest? At ubi alter numerus maior, alter minor est, protinus inter eos distantia est, quod in omnibus
        fit qui ratione membrorum uel partium aut antecedunt aut anteceduntur; ideoque hi numeri peiores sunt, inter quos partesque
        eorum aliquod discrimen est. Sed ut distantia inter duos numeros maiorem minoremque eadem est, sic ratio inter eosdem 
        contraria est; tantundem enim distat inter tres et quattuor quantum inter quattuor et tres, at ratio inter hos ipsos 
        diuersa est, eaque quae sit infra patebit.
      </p>
            </div>
            <div type="cap" n="759">
               <p>
      Cum proposuerim uero primas in multiplicatione rationes esse, multiplicationis ratio est senioni ad ternionem, octonario
      numero ad quaternarium; contra replicationis ternioni ad senionem, quaternario numero ad octonarium. Membrorum uero ratione
      uincit is numerus qui solido membro membrisue antecedit, qualis est nouenarius ad senarium; ternione enim uincit, quae eadem
      bis in senario numero inuenitur, contraque membrorum ratione uincitur a nouenario senarius. At partium ratione uincit qui
      in se et ipsum minorem numerum habet et aliquam partem eius partesue, ut si VII cum IIII conferantur; siquidem in septenario
      numero et IIII sunt et horum III partes. Contra ergo partium ratione uincuntur IIII a VII. At idem numerus et multiplicatione
      et membrorum ratione antecedit, si puta VIII et III iunguntur; nam VIII et bis terna habent et praeterea membrum in duobus.
      Et multiplicatione uero et partium ratione uincunt V, si conferantur cum duobus; nam in quinque bis bina sunt et praeterea
      duorum pars una. Contra in his ipsis numeris minores a maioribus simul et replicatione uincuntur et aut membrorum ratione
      aut partium.
    </p>
            </div>
            <div type="cap" n="760"> 
               <p>
      Sed ut genera rationum inter numeros haec sunt, sic species in singulis plures. Nam ut ad multiplicationem primum replicationemque
      ueniamus, inter hos aut dupli ratio est aut tripli aut quadrupli, ac procedere quoque ultra multiplicatio potest, per eosdemque
      rursus gradus idem numerus replicatur. Ergo rationem habent duplo maiorem duo ad unum, IIII ad duos, VIII ad IIII; duplo minorem
      unus ad duos, duo ad IIII, IIII ad VIII; item triplo maiorem III ad I, VIIII ad III ; triplo minorem I ad III, III ad VIIII;
      quadruplo maiorem IIII ad I, XVI ad IIII; quadruplo minorem I ad IIII, IIII ad XVI; eademque in ulterioribus multiplicationibus
      et incrementi et deminutionis ratio est.
    </p>
            </div>
            <div type="cap" n="761">
               <p>
      At ubi inter maiores minoresque numeros ratio membrorum est, maior aut superdimidio uincit, quem <foreign xml:lang="grc">ἡμιόλιον</foreign>, aut 
      supertertio, quem <foreign xml:lang="grc">ἐπίτριτον</foreign>, aut superquarto, quem <foreign xml:lang="grc">ἐπιτέταρτον</foreign> Graeci uocant, et sic ad superquintum,
      supersextum ulterioresque ratio procedit. Superdimidius est qui ipsum aliquem numerum et dimidium eius
      habet; supertertius, qui ipsum aliquem et tertiam eius; superquartus, qui ipsum aliquem et quartam eius; eademque
      in ulterioribus ratio est. Contra ex isdem numeris minor maiori aut subdimidius est, quem <foreign xml:lang="grc">ὑφημιόλιον</foreign>, aut subtertius,
      quem <foreign xml:lang="grc">ὑπότριτον</foreign> , aut subquartus, quem <foreign xml:lang="grc">ὑποτέταρτον</foreign> Graeci appellant. Superdimidii rationem habent tres
      ad duos, CCC ad CC, quorum supra facta mentio est; conta subdimidii duo ad tres, CC ad CCC. At supertertii
      IIII ad III, VIII ad VI, qui ipsi quoque supra positi sunt; subtertii III ad IIII, VI ad VIII; superquarti
      V ad IIII, X ad VIII; subquarti IIII ad V, VIII ad X.
    </p>
            </div>
            <div type="cap" n="762">
               <p>
      Partium uero ratio proxima in quibusdam numeris supertertio est, in quibusdam superquarto, idque procedere ultra potest.
      Supertertio similis est ubi maior numerus minorem ipsum et aliquas eius tertias partes comprehendit, superquarto ubi et
      illum ipsum et quartas eius. Sumamus V et III et X et VI. Antecedit quinarius ternionem, quod et illam ipsam et eius duas
      tertias habet. Item in X sunt et VI et de sex duae tertiae. At proxima superquarto ratio est inter septem et IIII, inter
      XIIII et VIII. In VII et ipsa IIII sunt et eius tres quartae <del>atque ut ea ratione quae supertertiae et superquartae proxima
      est maiores in his numeris uincunt, sic rationem proximam subtertiae et subquartae minores cum maioribus habent</del>.
      Illo neminem decipi conuenit, ut aliquam partium rationem superdimidiae similem putet; nam si numerus aliquis numerum
      aliquem et dimidium eius habet, superdimidius est; si numerum aliquem et eius duo dimidia habet, duplus est. Nec ut duae
      quidem tertiae rationem supertertio proximam habent, sic duae quartae rationem superquarto proximam recipiunt. Nam si
      quis ipsum et eius duas quartas habet, superdimidius est, ut sunt VI et IIII: in sex enim et quattuor sunt et eius duae
      quartae. Contra uero ut ea ratione quae supertertiae et superquartae proxima est, maiores his numeris uincunt, sic
      rationem proximam subtertiae et subquartae minores cum maioribus habent, eademque ratio procedit, sicut superquintae
      ulterioribusue similis est.
    </p>
            </div>
            <div type="cap" n="763"> 
               <p>
      Hinc rursus plura discrimina oriuntur, siquidem unus numerus potest duplo <supplied>aut triplo aut quadruplo au</supplied>geri et aut
        superdimidio aut supertertio aut superquarto ulterioribusue et multiplicationum et membrorum rationibus. Ponamus
        IIII et X: ex his X duplo et superdimidio aucti sunt; nam bis quaterna VIII sunt, deinde dimidium IIII fit in duobus.
        At ponamus IIII et XIIII: ex his XIIII triplo et superdimidio aucti sunt; nam ter quaterna XII sunt, deinde dimidium
        quattuor fit in duobus. Progrediamur ultra usque IIII et XVIII: ex his XVIII quadruplo et superdimidio increuerunt;
        nam quater quaterni XVI sunt; deinde dimidium quattuor fit in duobus. At sint III et VII: ex his VII duplo aucti sunt et
        supertertio nam bis terna VI sunt; deinde pars tertia triumfit in uno. Sint III et X: ex his X triplo increuerunt et 
        supertertio; nam ter terna VIIII sunt, et deinde pars tertia trium fit in uno. Ponantur III et XIII: ex his XIII quadruplo
        aucti sunt et supertertio; nam ter quaterna XII sunt; deinde pars tertia trium fit in uno. Accipiamus nunc IIII et VIIII:
        ex his VIIII et duplo plus habent et superquarto; nam bis quatema VIII sunt; deinde IIII quarta pars est in uno. IIII 
        uero et XIII tripli et superquarti, item IIII et XVII quadrupli et superquarti ratio est. Idemque in ulterioribus
        numeris fit, perindeque numeri minores ex iis et replicationis alicuius et subdimidii uel subtertii uel subquarti uel
        alicuius ulterioris rationem cum maioribus habent.
      </p>
            </div>
            <div type="cap" n="764">
               <p>
      Vt apparere autem ex his potuit, multiplicatio a minima ratione incipit et subinde ad maiores maioresque transit ratione 
      membrorum uel partium; replicatio a maxima ratione incipit et subinde ad minores minoresque transit. Maior ratio dicitur
      quae plus, minor quae minus adicit; ergo maior ratio tripli quam dupli, maior quadrupli quam tripli est; contra minor dupli
      quam tripli, minor tripli quam quadrupli est.
    </p>
            </div>
            <div type="cap" n="765">
               <p>
      Incipit igitur multiplicatio a duplo, inde ad 
        triplum, ad quadruplum semperque ad maiores rationes transit. At ratio membrorum incipit a superdimidio, deinde ad
        supertertium, superquartum semperque ad minus et minus peruenit. Quae omnes rationes inter duos fines sunt. Ita 
        numeri sunt: ut puta dupli ratio est inter II et I, tripli inter III et I, quadrupli inter quattuor et I, et sub
        isdem rationibus nominum fines minimi suaque comparatione multo <supplied>minores; neque</supplied> minores uel sub duplo quam duo et
       I, uel sub triplo quam III et I, uel sub quadruplo quam IIII et I sunt. Super hos deinde quantumlibet isdem rationibus
          soluis, fines his numeris augentur. Ideoque <del>hii</del> eos fines qui minimi sunt <supplied>
                     <foreign xml:lang="grc">πυθμένας</foreign>
                  </supplied> pythagoricus Thymarides nominabat,
            quod ut uas super suum fundum, sic numeri rationis eiusdem super istos adiunguntur; idemque etiam ratione membrorum.
          </p>
            </div>
            <div type="cap" n="766"> 
               <p>
      Minimi enim fines sunt superdimidii inter II et III, supertertii inter III et IIII, superquarti inter IIII et V, tum deinde
      sub isdem rationibus numeri complentur. Neque alia condicio<supplied>ne partium ratio</supplied> est, quae ipsa incipit a tenia parte, sicut
        membrorum ratio de hemiolio, deinde primum minimos fines comprehendit, tum ad maiores transit.
      </p>
            </div>
            <div type="cap" n="767">
               <p>
      Ex his autem uerisimile est primam multiplicationem esse inuentam, deinde rationem membrorum, tum partium. Neque enim
      difficultas ad duplum, deinde triplum et quadruplum apparuit. Tum ex duplo superdimidii facta condicio, ex triplo supertertii,
      ex quadruplo superquarti est, idemque in ulterioribus incidit. Nam qui duplum uidebat hoc ipso coepit intellegere dimidium,
      quia ut duplum quattuor duorum sunt, sic dimidium quaternionis duo. Vt igitur duobus duos adiciendo quattuor fecit, sic
      rursus quaternioni duos adiciendo fecit superdimidium, utque ex duobus triplo sexis impleuit, sic senario numero duos
      adiciendo supertertium inuenit, idemque in ulterioribus incidit. Deinde, cum incurrerent numeri sine iudicii quidem 
      rationibus positi, quaesitum est quot quotaeue partes alterius numeri in altero essent. Ex his eo uentum est ne cuius 
      numeri non aliqua ratio ad alium numerum exploratissima sit; post haec non difficillima animaduersio gemina ratione in
      numeris fluxit.
    </p>
            </div>
            <div type="cap" n="768">
               <p>
      Quoniam genera numerorum rationumque inter eos orientium exposui, rursus ad ea singula reuertar, et quae in quoque 
      animaduersiones sint indicabo. Incipiam de paribus atque imparibus. Par omni multiplicatione sic procedit ut par maneat. 
      Duplo augentur II et IIII et VIII et XVI, triplo II, VI, XVIII, quadruplo I, IIII, XVI, LXIIII, CCLVI, idemque in ulterioribus 
      fit. At impar pari multiplicatione protinus interit et in numerum parem recidit impari multiplicatione increscere potest, ut
      impar maneat. Nam bis tema sex, item bis quaterna VIII fiunt, eodemque modo quater tema XII, quater quina XX; at ter tema VIIII,
      et ter VIIII XXVII; item quinquies tema XV, quinquies quina XXV, idemque in omnibus multiplicationibus euenit. Quo fit ut, siue
      par siue impar parium numerorum multitudo est, id quod consummatum est par sit, ut II, III, VI, VIII, quae par numerorum 
      multitudo est, fiunt XX; II, IIII, VI, quae impar numerorum multitudo est, XII, ambo numeri pares.
    </p>
            </div>
            <div type="cap" n="769">
               <p>
      Item par imparium numerorum multitudo pares facit; ergo III et V fiunt VIII, qui pares sunt. Impar tantummodo
      imparium multitudo impares seruat; nam III et V et VII fiunt XV, illi quoque impares. Eadem de causa quotiens 
      par numerus uel parem uel imparem multiplicat, is qui efficitur par est. Nam duplicatio, siue duo multiplicauit, 
      fecit IIII siue III, fecit VI, ambos pares. At impar numerus, si parem multiplicat, facit parem, si imparem, tum 
      demum imparem reddit. Nam triplicatio, si duos multiplicat, efficit VI, ipsos quoque pares; si III, efficit VIIII,
      qui impares sunt.
    </p>
            </div>
            <div type="cap" n="770"> 
               <p>
      Tum si pari par adicitur, par manet, ut, si duobus IIII adiciantur, sunt VI. Si impari impar adicitur, par fit, ut,
      si tribus V adiciantur, sunt VIII. Vno autem modo impar numerus procedit, si numero numerus non adicitur eiusdem generis,
      sed pari <supplied>impar</supplied>, impari par. Nam siue IIII quis adiectis tribus auxerit, siue III adiectis IIII, fient VII, qui impares
        sunt. Deinde numero pari quale demitur tale superest; numero impari contrarium est, ne quod demitur supersit. Ergo si
        pari par demitur, id quod superest par est, ut si ex VIII duo auferantur, supersint VI. Si numero pari impar demitur,
        id quod superest <supplied>impar est, ut si ex VIII III auferantur, supersint V. Contra si numero impari impar demitur, id quod
          superest</supplied> par est, ut si ex VII III auferantur, supersint IIII. Si numero impari par demitur, id quod superest impar 
          est, ut si ex VII duo auferantur, supersint V.
        </p>
            </div>
            <div type="cap" n="771"> 
               <p>
      Par deinde ex paribus est numerus quisquis dimidium par habet, ut est in XII, quorum dimidium in senario numero est, ipso
      quoque pari. Item par ex paribus est quisquis a duobus duplo increuit, ut IIII, VIII, XVI aut quisquis ab aliis sic increuit
      uti recidere in parem possit, quod euenit etiam quadruplo uel octuplo similibusue auctis. At quisquis numerus dimidium impar
      habet par ex imparibus est, ut senio, cuius dimidium in tribus est. Si quis uero neque <supplied>a</supplied> duobus per duplicationem increuit
        nec dimidium impar habet, par quidem ex paribus est, oritur tamen ab eo qui par ex imparibus est, ut XII. Hic enim numerus
        neque per duplicationem a duobus ortus est neque dimidium impar habet, sed a senario numero per duplicationem increuit;
        ille autem par ex imparibus, id est ternis, est.
      </p>
            </div>
            <div type="cap" n="772">
               <p>
      Transeamus nunc ad numeros incompositos et compositos, quos etiam primos secundosque nominari proposui. Incompositi per se
      numeri nulli pares sunt exceptis, ut supra posui, duobus; ceteri quicumque per se incompositi sunt omnes impares sunt,
      ut III, V, VII, XI, XIII, XVII, XVIIII similesque. Per se uero compositi numeri sunt omnes pares qui uel ex paribus uel
      ex imparibus sunt. Nam et IIII atque VIII duplicatione metimur, quorum alter numerus in binos, alter in quaternos
      replicatur; et idem facere in VI aut X facile est, cum ille in ternos, hic in quinos resoluatur. Praeter hos multi
      impares per se compositi sunt, id est quicumque impari numero multiplicantur. Nam siue ternio siue quinarius numerus 
      siue quis alius impar impares numeros multiplicauit, qui sic effectus impar est et per se compositus. Multiplicet ternio
      se ipsum, fiunt ter terna VIIII; multiplicet quinarius numerus se ipsum, fiunt quinquies quina XXV; at multiplicet uel
      ternio quinarium numerum uel quinarius numerus ternionem, fiunt XV; omnesque hi numeri VIIII, XXV, XV, per se compositi
      sunt, et quicumque impares sortis eiusdem sunt.
    </p>
            </div>
            <div type="cap" n="773">
               <p>
      Inter se uero incompositi nulli duo pares sunt, siue ex paribus siue ex imparibus sunt, quia nulli non aliquam communem
      mensuram habent. Nam ut sumamus duos pares numeros, alterum ex paribus, alterum ex imparibus, id est IIII et VI, tamen
      inter se compositi sunt, quia communis iis duplicatio est, qua bis bina IIII, bis terna VI sunt. At impares primum omnes
      qui per se incompositi sunt; neque enim possunt aliquam communem mensuram praeter singularitatem habere qui ne propriam
      quidem ullam habent. Ergo III, V, VII similesque omnes, ut per se, sic etiam inter se incompositi sunt, et in eadem sorte
      is quoque numerus est qui par sub eodem iure est, duo; nam ne hic quidem cum tribus aut quinque aut consimili componitur.
    </p>
            </div>
            <div type="cap" n="774">
               <p>
      Tum quisquis ex his numeris qui per se incompositi sunt iungitur cum altero numero, quamuis per se composito, efficit
      ut hi duo numeri inter se incompositi sint, ut si III et IIII iungantur. Quid enim interest an alteri mensura aliqua
      praeter eandem singularitatem sit, si alteri non est? Ac licet etiam duo pluresue numeri non per se tantum, sed etiam
      inter se <supplied>compositi sint, unus per se</supplied> incompositus efficit ut omnes inter se incompositi sint, quia quamuis aliqua
        mensura pluribus communis, nulla tamen omnibus praeter singularitatem. Quod euenit si IIII, VI, VIII et quotlibet 
        similes ponantur, adiciantur deinde iis III; nam quamuis tres priores numeri inter se componi possunt, tamen quattuor
        hi inter se non componuntur.
      </p>
            </div>
            <div type="cap" n="775">
               <p>
      Non tantum uero adiectio eius numeri qui per se incompositus
          est efficit ut plures numeri inter se non componantur, sed potest etiam euenire ut qui per se compositi sunt in unum
          dati inter se incompositi sint, ubi quamuis aliquas mensuras, diuersas tamen recipiunt; idque euenit et inter impares
          duos numeros et parem atque imparem. Sumamus VIIII et XXV; horum uterque per se compositus est. Habet enim mensuram 
          nouenarius numerus in ternione, habent XXV in quinario numero. Inter se tamen hi non componuntur, quia neque VIIII 
          quinarii numeri mensuram neque XXV ternionis admittunt. Idem fit inter VIII et VIIII, parem atque imparem numerum: 
          nam neque duplicatione aut quadruplicatione VIIII, neque ternione VIII metiri possumus. Itaque per se compositi etiam
          inter se incompositi sunt; qui per se componuntur, non protinus etiam inter se componi possunt.
    </p>
            </div>
            <div type="cap" n="776"> 
               <p>
      Compositi uero inter se sunt omnes pares, ut apparere supra quoque potuit, quicumque uel ex paribus uel ex imparibus sunt;
      deinde quidam impares, ut VIIII et XV, cum uterque numerus in ternos recidunt; tum quidam pares et quidam impares, ut VIIII
      et XII, siquidem his quoque triplicatio communis est: ter terna VIIII, ter quaterna XII sunt. Illud animaduersione dignum est,
      quod cum impari numero numquam is par componi potest qui ex paribus, sed qui ex imparibus ortus est; adeo mutata quoque sorte
      iuris tamen aliqua societas superest. Ergo VIIII neque cum IIII neque cum VIII neque cum XVI neque cum ullo simili numero componi
      possunt; componuntur uero cum XII et XXIIII, quae a tribus initium sumpserunt.
    </p>
            </div>
            <div type="cap" n="777">
               <p>
      Ac ne cum omnibus quidem qui pares ex imparibus sunt componi potest omnis impar numerus qui per se compositus est, quia
      potest non in eandem mensuram recidere. Ergo VIIII et L componi non possunt, quia L nullam triplicationem recipiunt, quae
      nouenario numero sola praeter singularitatem mensura est; euenit autem hoc quia ne XXV quidem, quae duplicata L fecerunt, 
      ternionem recipiebant. Ergo si quando impar numerus ex quo par factus est eandem mensuram quam alter impar tenet habuerit,
      tum demum cum illo impari par qui ex hoc factus est componi potest; ubi illud non antecessit, ne hoc quidem sequitur. Ideo
      VIIII et L inter se non componuntur; at VIIII et XXX inter se componuntur: orta sunt enim XXX duplicatis XV, iam autem
      VIIII et XV inter se componi poterant, cum communis his mensura in ternione esset. Ex his cetera oriuntur quae ad hoc
      genus numerorum pertinent.
    </p>
            </div>
            <div type="cap" n="778"> 
               <p>
      Ex duobus numeris inter se incompositis, siue uterque siue alter per se compositus est, mensura alterius cum altero non 
      componitur. Sint IIII et VIIII; hi per se compositi, inter se incompositi sunt. Mensura autem quattuor in duobus, nouem 
      in tribus est, neque duo uero cum VIIII, neque III cum IIII componuntur. At sint V et IIII alter per se incompositus; 
      mensuram quaternio habet in duobus; duo autem et V non componuntur.
                <milestone unit="par" n="1"/>Si duo numeri inter se incompositi sunt et alter ex his se ipsum multiplicarit, is qui sic effectus est cum 
                priore illo non componitur. Sint III et IIII: hi inter se incompositi sunt. Siue ternio se multiplicarit, 
                VIIII et IIII , siue quaternio idem fecerit, XVI et III inter se incompositi erunt.
                <milestone unit="par" n="2"/>Si duo numeri inter se incompositi se ipsos multiplicarint, qui ex his fient inter
      se incompositi erunt, ut si eosdem III uel IIII sumpserimus et uterque se multiplicarit, VIIII quoque et XVI inter se
      incompositi erunt.
    </p>
            </div>
            <div type="cap" n="779">
               <p>
      Si duo numeri inter se incompositi sunt et alter ex his se multiplicarit effectusque sic numerus rursus ipse se multiplicarit,
      qui sic effectus est numerus cum altero illo non componitur. Sint II et III; uterlibet numerus se multiplicet, fiunt bis bina
      IIII, ter terna VIIII; rursus hos numeros idem multiplicent, fiunt bis quaterna VIII, ter VIIII XXVII. Sumantur nunc II
      et XXVII uel III et VIII; aeque inter se incompositi sunt.
                <milestone unit="par" n="1"/>Si duo numeri inter se incompositi sunt et uterque se multiplicarit, deinde effectum ex
      se rursus multiplicauerit, hi quoque qui sic effecti sunt <supplied>inter se incompositi sunt</supplied>, ut in iis ipsis qui supra positi sunt.
        Nam ex duobus VIII, ex tribus XXVII sic facti inter se non componuntur.
                  <milestone unit="par" n="2"/>Si duo numeri inter se incompositi sunt et in unum iunguntur, hic numerus qui 
      sic effectus est componi cum alterutro ex prioribus non potest. Si III et V in unum iungantur, fiunt VIII; hi neque cum
      V neque cum tribus componi possunt.
    </p>
            </div>
            <div type="cap" n="780"> 
               <p>
      Si numerus in duos inter se incompositos diuisus est, componi cum alterutro eorum non potest. Diuidantur VIIII in IIII et V;
      neque cum neque cum V componi VIIII possunt.
                  <milestone unit="par" n="1"/>Si duo numeri cum tertio iuncti sic fuerint ut omnes inter se incompositi sint,
      deinde ex duobus alter alterum multiplicarit, qui sic effectus erit aeque cum eodem illo tertio componi non poterit. 
      Sint duo numeri IIII et VIII; adiciantur his III: inter se incompositi sunt. Multiplicent duo priores alter alterum; 
      quater VIII aut octies quaterna fiunt XXXII; hi et III inter se incompositi erunt.
    </p>
            </div>
            <div type="cap" n="781"> 
               <p>
      Omnis numerus qui per se incompositus est componi cum altero non potest, nisi cuius ipse mensura est. <supplied>
                     <gap/>
                  </supplied> 
        Ergo componuntur III ad VIIII, V ad XV, quia ter terna VIIII, quinquies terna XV sunt. <supplied>Si ergo</supplied> in quo numero
          quid eius non habebunt, cum eo componi non poterunt.
                    <milestone unit="par" n="1"/>Si duobus numeris positis minor <supplied>semper</supplied> e maiore detrahitur et
      is qui superest non est mensura eius qui proximus ante eum demptus est, hi numeri inter se incompositi sunt. Sint III et VIII;
      tollantur ex maiore numero terni quotiens possunt, supersunt duo; in his trium mensura non est. Ergo III quoque et VIII inter
      se incompositi sunt.
                     <milestone unit="par" n="2"/>Si tres minimi sunt ex omnibus qui sub eadem ratione sunt, ex his duo quilibet
      in unum iuncti cum tertio non componuntur. Sint tres numeri VIIII, XII, XVI; horum insequens semper priori supertertius
      est, nec ulli tres minores sic iuncti reperientur. Confundantur in unum VIIII et XII: fiunt XXI. Hi cum XVI non componentur.
    </p>
            </div>
            <div type="cap" n="782"> 
               <p>
      Si impar numerus cum aliquo componi non potest, nec cum duplicato quidem eo componitur. Sint V et VIII; hi inter se 
      incompositi sunt. Duplicentur VIII; fiunt XVI; nec cum his quidem quinque componi possunt.
                      <milestone unit="par" n="1"/>Si duo et alteri duo numeri ponuntur sic ut neuter ex prioribus cum alterutro
      ex insequentibus componi possit, ne is quidem qui ex duobus prioribus factus est componi cum alterutro insequentium potest.
      Sint duo numeri IIII et VIII itemque alii duo V et VII; neuter ex prioribus componi cum alterutro insequentium potest. 
      Confundatur in unum IIII et VIII; fiunt XII: ne hi quidem cum V aut VII componuntur.
    </p>
            </div>
            <div type="cap" n="783">
               <p>
      Minimi numeri ex his qui sub eadem ratione sunt inter se incompositi sunt, ut in dupli ratione minimi sunt II et I, in
      tripli III et I, hique inter se non componuntur. At quamuis magni numeri sumantur qui inter se incompositi sunt, minimi
      sunt ex omnibus qui sub eadem ratione sunt. Sint CC et CI; hi inter se non componuntur; est autem inter eos partium ratio,
      quod CC CI <del>dimidio et</del> XCVIIII partibus antecedunt, neque id esse inter ullos minores numeros potest.
    </p>
            </div>
            <div type="cap" n="784">
               <p>
      Cum uero mensurae ratio efficiat ut quidam per se incompositi compositiue, quidam inter se incompositi compositiue sint,
      non alienum uidetur de mensuris protinus subicere.
                      <milestone unit="par" n="1"/>Omnis numerus aut per se incompositus est aut, si per se compositus est,
      in aliquo per se incomposito mensuram habet, ut VIIII quique ab eo per triplicationem increscunt in tribus, item XV in V.
      Sed eorum qui pares ex paribus sunt minima mensura in duobus est; eorum qui pares ex imparibus aut etiam impares sunt potest
      minima mensura etiam in maioribus numeris esse, omnibus tamen imparibus. Vnius autem compositi mensura uel minima uel maxima
      facile reperitur. Replicato enim numero proxima mensura maxima, ultima minima est. Vt puta sint quinquaginta; hi replicentur:
      dimidia pars earum XXV; in his maxima mensura est. Rursus animaduertamus quas inferiores mensuras habeant: sunt autem decies
      quina L, item quinquies dena, item bis quina uicena; nec ulla ex his minor est ea quae ex duobus est: haec igitur minima
      mensura quinquagenarii est.
    </p>
            </div>
            <div type="cap" n="785">
               <p>
      At si duo numeri inter se compositi sunt, maior et minor, quomodo reperiatur communis his maxima minimaque mensura quaeri
      potest. Oportet autem maiori numero minorem detrahere quotiens potest; deinde quantum ex priore superest, tantundem demere
      ex minore quotiens potest. Qui supererit numerus, is erit eorum numerorum mensura maxima. Sint duo numeri CCCL et C; 
      demantur ex CCCL quotiens possunt centeni, id est ter: reliqui sunt L. Ex altero centenario numero detrahantur L, 
      supererunt ex eo L. Hic numerus CCCL et C communis mensura maxima est; nam quinquagiens bina centum, quinquagiens 
      septena CCCL sunt. Ex hoc etiam illud apparet quod quisquis numerus minor <del>maximam in supra</del> duos numeros metitur 
      maximam quoque eorum mensuram metietur. Minima autem mensura eorundem numerorum sic inuenitur: ubi maxima reperta est,
      illius ipsius minima quaeritur; eadem etiam prioribus numeris communis minima est, ut hic quoque minima quinquagenarii
      mensura in duobus est; igitur eadem etiam priorum numerorum minima mensura est.
    </p>
            </div>
            <div type="cap" n="786">
               <p>
      At trium numerorum qui inter se compositi sunt maxima minimaque mensura sic inuenitur: duorum mensura maxima quaeritur;
      si est tertio quoque eorum minimo communis, repertum est id quod desideratum est; si non est, medii minimique maxima
      mensura eodem modo requiritur, eaque tribus omnibus communis est. Sint tres numeri CCCL, C, LXXV: quaesita mensura maxima
      sit communis his qui CCCL et his qui C sunt, repertaque sit in quinquagenario numero. Consideremus an hic tertium illum qui
      LXXV habet metiatur. Si metiretur, omnibus tribus communis esset; non metitur autem. Ergo iungimus C et LXXV, et horum maximam
      mensuram requiramus. Demo ex C LXXV; supersunt XXV. Hos quotiens possum demo ex eo numero qui LXXV habet, id est bis; supersunt XXV.
      Hic numerus maxima mensura est communis his qui C et his qui LXXV sunt; in his etiam omnium trium numerorum maxima mensura 
      communis est. Nam uicies quinquies terna LXXV sunt, uicies quinquies quatema C, uicies quinquies quatema dena CCCL. 
      Consideremus nunc horum XXV quae minima mensura sit: ea peruenire neque ad duos neque ad tres neque ad quattuor potest,
      sed est in quinario numero; et haec eadem mensura minima communis omnibus tribus superioribus numeris reperietur. Nam duo,
      qui et CCCL et C metiuntur, LXXV non metiuntur; III, qui LXXV metiuntur, CCCL et C non metiuntur IIII, qui C metiuntur, 
      rursus CCCL et LXXV non metiuntur. V primum omnes illos metiri possunt, quia quinquies quina dena LXXV, quinquies uicena C,
      quinquies septuagena CCCL sunt.
    </p>
            </div>
            <div type="cap" n="787">
               <p>
      Duobus uero numeris datis, quem minimum metiantur sic inuenitur: sint dati numeri duo et III. Hi inter se incompositi sunt;
      ex his alter alterum multiplicet: bis terna uel ter bina fiunt VI. Hic minimus numerus est quem duo metiantur. Maximum quem
      metiri possint nemo dixerit, sed omnem idem numeri metientur quicumque senario numero multiplicato fiet. At dentur duo numeri
      inter se compositi VIIII et XII; simili multiplicatione eodem non peruenitur, quia potest etiam minor numerus quam qui sic
      efficitur in his mensuram habere; alia igitur uia reperiendum est.
    </p>
            </div>
            <div type="cap" n="788">
               <p>
      Videamus qui minimi numeri sub eadem ratione qua hi sint. Est autem <del>in</del> nouenario numero minimus rationis eiusdem in tribus,
      duodenario in duobus. Nunc multiplicet ex minoribus numeris uterlibet non suum numerum, sed alienum, id est uel III XII uel II
      VIIII; ter duodena XXXVI, bis nouena XVIII. Ex his consideremus an minor numerus, qui est XVIII, mensuram habeat et in VIIII et
      in XII; habet autem in VIIII, in XII non habet. Dimittatur igitur, et maior apprehendatur, qui est XXXVI. Hic minimus est quem
      metiri et VIIII et XII possint; nam et nouies quaterna et duodecies tema XXXVI sunt. Eadem ratione omnem numerum quicumque
      XXXVI multiplicatis fiet idem illi duo numeri metiuntur.
    </p>
            </div>
            <div type="cap" n="789">
               <p>
      Tribus autem numeris datis numerus quem minimum illi metiantur sic inuenitur: sint dati tres numeri II, III, IIII;
      sumatur is numerus qui minimus et in duplicatione et in triplicatione mensuram habet: is est senarius. Consideremus 
      an hunc etiam tertius ex tribus, id est quaternio, metiatur. Si metiretur, repertum id esset quod requisitum est. Nunc
      non metitur; aspiciamus ergo quem minimum IIII et III metiantur: is est XII; ergo is est minimus quem omnes illi tres
      metiri possint; nam et bis sena et ter quaterna et quater terna XII fiunt. Et hinc quoque omnem numerum qui XII multiplicatis
      fiet idem illi numeri III metiuntur.
    </p>
            </div>
            <div type="cap" n="790"> 
               <p>
      Vbi duo numeri numerum aliquem metiuntur, qui minimus in illis duobus mensuram habet eiusdem illius numeri mensura est. Sint
      dati XII; hos et II et III metiuntur. Minimus autem numerus quem duo metiuntur senarius; atquin idem etiam XII metitur; nam
      sexies bina XII sunt. Idem fit in eo numero quem tres aliqui metiuntur; nam hunc quoque metitur qui minimus in illis tribus
      mensuram habet. Ponantur XXIIII; hos et II et III et IIII metiuntur; minimus autem numerus qui <del>est XII</del> in isdem illis tribus
      mensuram habet <supplied>est XII</supplied>. Atquin hic quoque eos qui XXIIII sunt metitur; nam duodecies bina XXIIII sunt.
      </p>
            </div>
            <div type="cap" n="791"> 
               <p>
      Si bini numeri <supplied>qui minimi sunt ex iis qui sub eadem ratione sunt cum binis numeris maioribus</supplied> 
                  <del>maiores minoresque</del>
        ponuntur sic ut eadem ratio inter maiores minoresque sit, quotiens maior maiorem, totiens minor minorem metitur. 
        Sint numeri II et III, deinde VIII et XII. Eadem inter maiores minoresque numeros ratio est; nam et III duobus et
        XII his qui VIII sunt superdimidii sunt. Metiuntur autem III eos qui XII sunt quater; nam quater tema XII sunt.
        Atqui duo quoque eos qui VIII sunt quater metiuntur; nam quater bina VIII sunt.
      </p>
            </div>
            <div type="cap" n="792">
               <p>
                  <supplied>Si</supplied> quotiens singularitas aliquem numerum metitur, totiens alius numerus alium metietur, eueniet ut quotiens singularitas
        ex secundis priorem numerum metietur, totiens is qui arte in singularitatis mensuram uenerit ulteriorem numerum metiatur.
        Sint I et V et VI et XXX. Singularitas quinarium numerum quinquies metitur, idem facit serio in XXX; rursus ipsos sex
        singularitas sexies metitur; atquin quinarius quoque numerus sexies metitur eos qui XXX sunt.
      </p>
            </div>
            <div type="cap" n="793">
               <p>
      Si duo numeri alter alterum multiplicant, eum uero numerum qui sic effectus est aliquis qui per se incompositus est metitur,
      idem necesse est etiam utrumque ex prioribus metiatur. Multiplicet decussis octonarius numerus, fiunt LXXX; hos duo metiuntur;
      nam bis quadragena LXXX sunt; atquin idem II VIII quoque et X metiuntur, cum bis quatema octo, bis quina X fiant.
    </p>
            </div>
            <div type="cap" n="794">
               <p>
      Quotienscumque numeri portionis eiusdem, quam <foreign xml:lang="grc">ἀναλογίαν</foreign> Graeci uocant, in ordinem ponuntur, primus si ultimum metitur
      secundum quoque et deinceps omnes metietur; si secundum metitur, ultimum quoque et medios metietur; si quemlibet denique
      unum metitur, omnes metietur. Contra si ultimum non metitur, ne secundum quidem neque quemquam alium; si secundum non metitur, 
      ne ultimum quidem aliumue; si quem medium non metitur, ne alium quidem. Sint III et VIIII, XXVII, LXXXI, CCXLIII; inter
      hos omnes tripli ratio est; ternio autem metitur eos qui CCXLIII sunt: ter octogena singula CCXLIII sunt. Idem ergo metitur
      nouenarium numerum, cum ter terna VIIII sint; et quia hunc metitur, etiam ultimum, et quia utrumlibet, etiam ceteros, et
      quia medium quemuis ex illis, et priores quoque et ulteriores. At duo, quia non metiuntur CCXLIII, ne VIIII quidem aut medios;
      quia VIIII non metiuntur, ne CCXLIII quidem aut medios; quia nullum ex mediis metiuntur, ne ulteriores quidem.
    </p>
            </div>
            <div type="cap" n="795"> 
               <p>
      Si quotlibet ab uno numeri conueniunt portionis eiusdem, quot per se incompositi numeri ultimum numerum, totidem etiam
      eum qui ab uno proximus est metientur. Sint numeri qui duplo increscunt I, II, IIII, VIII, XVI; ex his eos qui XVI sunt
      II, et idem se ipsos metiuntur. At sint I, XII, CXLIIII, MDCCXXVIII: <supplied>metiuntur eos qui MDCCXXVIII</supplied> sunt per se
        incompositi numeri II et III, quia bis octingena sexagena quaterna MDCCXXVIII sunt; itemque ter quingena septuagena 
        sena. Atquin idem II et III XII quoque, qui ab uno proximi sunt, metiuntur, cum bis sena et ter quaterna XII sint.
      </p>
            </div>
            <div type="cap" n="796"> 
               <p>
      Si quotlibet ab uno numeri portionis eiusdem sunt, minor numerus maiorem semper per aliquem aliorum qui sub eadem portione
      sunt metitur. Sint I, II, IIII, VIII, XVI, XXXII, LXIIII. Ex his II eos qui IIII sunt, IIII eos qui VIII sunt, VIII eos qui
      XVI sunt, XVI eos qui XXXII sunt, XXXII eos qui LXIIII sunt duplicatione metiuntur. At II eos qui VIII sunt quadruplicatione
      metiuntur; eadem eos qui XVI sunt metiuntur qui IIII sunt, VIII eos qui XXXII sunt, XVI eos qui LXIIII sunt. Itemque 
      octuplicatione metiuntur II eos qui XVI sunt, IIII eos qui XXXII sunt, VIII eos qui LXIIII sunt, neque inuenitur numerus
      qui non et maiorem metiatur et nulla alia mensura id facit quam quae in isdem numeris est.
    </p>
            </div>
            <div type="cap" n="797"> 
               <p>
      Si quotlibet ab uno numeri portionis eiusdem sunt et is qui ab uno proximus est per se incompositus est, maximus ex his
      in mensuram non ueniet nisi <supplied>ab iis</supplied> qui eiusdem portionis erunt. Sint I, III, VIIII, XXVII: inter hos tripla portio
        est et uni proximus numerus per se incompositus est. Igitur eos qui XXVII sunt nullus numerus metiri potest nisi aut
        III aut VIIII, qui sub eadem portione sunt. Quod non ita euenit si quando ab uno proximus numerus compositus est. 
        Sint I, IIII, XVI, LXIIII: proximus ab uno numerus per se compositus est; ergo ultimus, qui est LXIIII, alias quoque
        mensuras quam quae in hac serie sunt admittit, et II et VIII et XXXII, cum bis XXXII, octies octona, bis et tricies 
        bina LXIIII faciant.
     <milestone unit="par" n="1"/>Quem minimum numerum duo per se incompositi metiuntur, eum nullus alius per se incompositus metietur.
      Sumantur V et VII: nullum minorem numerum quam XXXV metiuntur; nam quinquies VII et septies quina XXXV sunt, atque nullus aius
      numerus per se incompositus hunc metiri potest, non II, non III, non XI, non XIII, non XVII, multo uero minus ulteriores numeri.
    </p>
            </div>
            <div type="cap" n="798">
               <p>
      Si quadratus numerus quadratum metitur, in latere Quoque eius lateris mensura est. Sint duo quadrati numeri IIII et XVI: 
      metitur eos qui XVI sunt quaternio; quater enim IIII XVI. Atquin in latere quattuor duo sunt, in latere eorum qui XVI sunt
      IIII sunt: II metiuntur quaternionem; bis enim bina IIII sunt. Ex hoc etiam illud apparet ex duobus quadratis numeris, si
      in alterius latere <supplied>alterius lateris</supplied> mensura est, in ipso quoque quadrato numero alterius quadrati mensuram esse.
      </p>
            </div>
            <div type="cap" n="799">
               <p>
      Si quadratus numerus quadratum non metitur, ne in latere quidem alterius mensura alterius <supplied>lateris</supplied> est. Sint quadrati
        numeri IIII et VIIII: quaternio nouenarium numerum non metitur; ergo ne duo quidem, qui in latere quaternarii sunt, III,
        qui in latere nouenarii numeri sunt, metiuntur. Ex hoc etiam illud apparet ex duobus quadratis numeris, si in alterius 
        latere alterius lateris mensura non est, ne in alio quidem quadrato numeri alterius quadrati mensuram esse.
      </p>
            </div>
            <div type="cap" n="800">
               <p>
      Si tessera tesseram metitur, in latere quoque alterius alterius lateris mensura est. Sint duae tesserae VIII et LXIIII:
      eos qui LXIIII sunt octo metiuntur, siquidem octies VIII LXIIII sunt. Atquin si in latere eius tesserae quae VIII habet
      II sint, in latere eius quae LXIIII habet IIII sint, II quattuor mensura sunt. Ex hoc etiam illud apparet: si ex duabus 
      tesseris in alterius latere alterius lateris mensura est, eius quoque tesserae aria tessera mensura est.
       <milestone unit="par" n="1"/>Atquin si tesseram tessera non metitur, ne in latere quidem alterius lateris alterius mensura 
      est. Sint duae tesserae VIII et XXVII: eos qui XXVII sunt VIII non metiuntur; ergo cum in latere eius tesserae quae VIII
      habet II sint, in eius quae XXVII habet III sint, II ternionem non metiuntur. Ex hoc etiam illud apparet, quod, si in 
      latere tesserae <supplied>lateris alterius tesserae</supplied> non est mensura, ne ea quidem tessera eam tesseram metitur.
      </p>
            </div>
            <div type="cap" n="801"> 
               <p>
      In omni numero, qui mensuram in aliquo numero habet ex eodem et membri nomen acquirit qui mensuram facit. Sint VIIII:
      hos ternio metitur, et est nouenarii numeri tertia pars in tribus. Sint XVI: hos quaternio metitur, et est quarta eorum
      qui XVI sunt IIII; idemque in ceteris omnibus numeris reperietur.
                                     <milestone unit="par" n="1"/> Sequitur autem ut, si numero membrum sit, in eo numero mensuram
      is habeat cui cum eo membro commune nomen sit; ut nouenarii numeri membrum in ternione est, eumque tres metiuntur.
    </p>
            </div>
            <div type="cap" n="802"> 
               <lg>
                  <l>Hos sat erit cursim numeros memorasse modosque;</l>
                  <l>    cetera Cecropias aequum perhibere cathedras,</l>
                  <l> si tamen ullus inest nostris super halitus aris</l>
                  <l>   aut lite in ueterem cultum replicantur abollae.</l>
                  <l>   Me spatium admonuit iam claudere fatibus orsa,</l>
                  <l>   ne superum nostri capiant fastidia coetus,</l>
                  <l>   et uetus astrigero pellar Numeraria caelo.»</l>
                  <l>   Sic ait, ac reticens propiori adiuncta sorori.</l>
               </lg>
            </div>
         </div>

         <div type="lib" n="VIII">
            <head>Liber VIII<lb/>
  De astronomia</head>
  
            <div type="cap" n="803">
               <p>
      Quae dum geruntur et deorum sacer senatus illos numerorum concinentium repugnantiumque admiratur anfractus, ipsamque feminam
      quatiam uenerabilis exeellentiae celsitudine reuerendam non cassum parentem superum ereditam recognoscit, multitudo etiam,
      quae iussa constiterat, sapientum praesertimque Pythagoras cum sectatoribus cunctis Platoque Timaei sui caligosa discriminans
      arcanis eam laudibus uenerantur, nupturamque uirginem saepius conspicabunda Pallas, quid super dotalis eruditione feminae
      comprobaret, exquirit, et ipsa nutum admirantis associans, Cyllenius autem nullius magis alumnae splendore ac luculentia,
      gloriatus huius se feminae euehit granditate. Sic Phoebo diutule aliam dotalium intromittere remorante, ne prioris propere
      admiratio laberetur, sacrum paululum fuit reuerendumque silentium.
    </p>
            </div>
            <div type="cap" n="804">
               <p>
      Silenus interea, ut Euan consecutus pone uietus atque acclinis astabat, seu marcore confectus aetatis siue anxia inter doctae
      uocis miracula intentione compressus, an alias poculis turgens tunc etiam nuptialis gratiae nomine prolectatus inundantis se
      temeti infusione proluerat, iamdudum laxatus in somnos, forte repente <unclear> glandum </unclear> stertens ranae sonitum desorbentis increpuit.
      Quo strepore et rapiduli sonitus raucitate concussi eodem se quamplures conuertere diui senisque proflantis somnum atque umentis
      crapulae exsudatione conspecta risus circumstantium eo maxime, quo claudebatur, excussus. Tunc, quoniam eredita iocos
      nuptialis licentia non uetare, famulitium Veneris uernaculaeque Bromiales tantos cachinnos concussis admodum tulere 
      singultibus, ut quamplures alios conisos cohibere risum hoc maxime in petulantis proruptionis sonitum effusique 
      cachinni libentiam prouocarint. Denique, ut semper impatiens atque inuerecundis procax ac proteruus assultibus, 
      ad eum alacer Cupido atque hilarus accucurrit atque, ut depile rubellumque caluitium senex baculo acclinatus affixerat,
      palmae uerbere percrepantis apploso eoque sonitu reclamanti risum uelut etiam permissum paene omnibus suscitauit.
    </p>
            </div>
            <div type="cap" n="805">
               <lg>
                  <l>Tunc uix senex reclusis</l>
                  <l>creperum uidens ocellis</l>
                  <l>circumspicit ridentes</l>
                  <l> ictuque suscitante</l>
                  <l> stupidum dolens tuetur,</l>
                  <l>frictuque palmulari</l>
                  <l>madidata tergit ora.</l>
                  <l> Tunc motus increpante</l>
                  <l>baculum rapit Lyaeo,</l>
                  <l> ac dum mouere gressum</l>
                  <l>cupit auocante Lyde,</l>
                  <l>tandem recepta luce</l>
                  <l>superum uidet senatum.</l>
                  <l>Percellitur repente</l>
                  <l>silicerniumque nutans</l>
                  <l> temptat ciere cursum.</l>
                  <l>Tunc motibus negatis</l>
                  <l> magis inuolutus astat,</l>
                  <l>cessimque formidantis</l>
                  <l>abeunt pedes tremore,</l>
                  <l>titubansque moliensque</l>
                  <l>haeret, redit, recurrit.</l>
                  <l>Tunc uicta palpitansque</l>
                  <l> turgens cadit senectus.</l>
                  <l> Fit maior inde risus,</l>
                  <l> nescit modum Voluptas,</l>
                  <l>donec iubente Baccho</l>
                  <l>Satyrus rapit iaeentem</l>
                  <l>scapulisque dat supinum</l>
                  <l>tumidumque hiatimembrem</l>
                  <l>colloque complicatum</l>
                  <l>utribus parem reportat.</l>
               </lg>
            </div>
            <div type="cap" n="806"> 
               <p>
      Hac iocularis laetitiae alacritate feruente, Satura illa, quae meos semper curae habuit informare sensus, «ne tu» ait,
      «Felix, uel Capella uel quisquis es, non minus sensus quam nominis pecudalis, haius incongrui risus adiectione desipere
      uel dementire coepisti. Ain tandem? Non dispensas in Iouiali cachinnos te mouisse concilio uerendumque esse sub diuum
      Palladiaque censura assimulare quemquam uelut cerritulum garrientem?
    </p>
            </div>
            <div type="cap" n="807">
               <p>
      At quo etiam tempore Cupido uel Satyrus petulantis ausus procacitate dissiliunt? Nempe cum uirgo siderea pulchriorque
      dotalium in istam uenerabilem curiam ac deorum uentura conspectus. Apage sis nec postidhac nugales ausus lege hymeneia
      et culpae uelamine licentis obnuberis. Saltem Prieneiae ausculta nihilum grauate sententiae et, ni
      <foreign xml:lang="grc">ὄνος λύρας, καιρὸν γνῶθι»</foreign>. Tam tristibus asperisque Saturae alioquin lepidulae uerberibus demulcatus,
      cum excusamentis admissi uelut proeacis inuoluor, tandem, quae puellarum intromittenda pararetur, inquiro.
      Ac sic illa, nondum stomacho senescente, quo in me uehebatur, exorsa:
    </p>
            </div>
            <div type="cap" n="808">
               <lg>
                  <l>«Astrigerae iam sedis iter cursumque polorum</l>
                  <l>et sacra multiuagos qua tollunt sidera flexus</l>
                  <l>dicere tempus adest. Video splendescene pulsu</l>
                  <l>icta corusciferi subitum laquearia caeli.</l>
                  <l>Illinc bis septem solitus seruare Triones</l>
                  <l> pastor Hyperborea resplendet luce Bootes,</l>
                  <l> hinc, qua deuexo tellus subducitur axe,</l>
                  <l> ignoto Canopos sese infert fulgidus astro.</l>
                  <l> Phoebeos pariter currus rapidosque meatus</l>
                  <l> et toties uariae flammantia cornua lunae,</l>
                  <l> quin etiam medios quos nectunt culmina circos</l>
                  <l>obliqua, et rutilis qua se rapit orbita signis,</l>
                  <l>cernere iam uideor: tu fingere ludicra perstas</l>
                  <l> uiliaque astriloquae praefers commenta puellae?»</l>
               </lg>
            </div>
            <div type="cap" n="809"> 
               <p>
      Talia adhuc canente Satura, uetitus ille ac durissime castigatus denuo me risus inuasit. «Euge» inquam, «Satura mea,
      an te poeetriam fecit cholera? Coepistine Permesiaci gurgitis sitire fontes? Iamne fulgores praeuides et uultus deorum?
      Vbi illud repente discessit, quod irrisoria semper lepidaque uersutia inter insana <del>semper</del> deridebas uatum tumores,
      dicabulis cauillantibus saleque contenta nec minus <del>poetarum</del> rhetorum cothurno inter lymphatica derelicto, et quod
      rabido feruebas cerebrosa motu, ac me Sileni somnum ridentem censorio clangore superciliosior increpabas? Ergone figmenta
      dimoueam, et nihil leporis iocique permixti taedium auscultantium recreabit? Paeligni de cetero iuuenis uersiculo resipisce,
      et ni tragicum corrugaris,
    </p>
               <l>ride, si sapis, o puella, ride.»</l>
               <lb/>
            </div>
            <div type="cap" n="810">
               <p>
      His me Saturaque mea alternanti diutule obiurgatione rixatis, aliam dotalium uirginum Delius intromissurus egreditur.
      Et ecce globus quidam lucis aetheriae et concaua perspicui ignis aggestio, ut apparebat intra se quandam uirginem claudens,
      miti uertigine sensim uolutus inlabitur. Quo candore luminis propinquantis plures irradiati refulsere diui, fatalesque maxime,
      quorum etiam habitus motusque et quicquid in his ignotum credebatur emicuit; tunc et ipsa extimi caeli contextio eiusdem lucis
      fulgoribus reuibrauit. Quo miraculo stupefacti aerii, terrestres marinique diui et si quos clausa telluris operiunt, Astraean
      Theminque, Uranien certe Libyssam apparuisse rati locum consessionis honoratissime praebuere.
    </p>
            </div>
            <div type="cap" n="811">
               <p>
      Et ecce subitum prosilit quaedam gemmata nec minus totis artubus decenter oculea; huic sidereus uertex uibrantesque crines;
      uerum alae cum pinnis hyalinis et uolitandi per mundum remigia crebrius aurata crispantur. Gestabat in manu cubitalem 
      fulgentemque mensuram, in alia librum, in quo praemetata diuum itinera et cursus recursusque siderei cum ipsis polorum
      cardinibus praenotati ex metallis diuersicoloribus apparebant. Quae ubi in medium quampluribus sibi diis arridentibus uenit,
      ceteris pulchritudinem splendoremque eius admirantibus, ita coepit:
    </p>
            </div>
            <div type="cap" n="812"> 
               <p>
      «Multae admodum rationis nec eiusdem despicabilis temnendaeque contuitu me, si qua sunt industriae nostrae opera, conuenerat
      reticere. Nec enim uerecundae arbitror probitatis motus cursusque proprios ipsis edisserere, qui mouentur, docereque deos uelle
      quod faciunt; tum etiam, quod per immensa spatia saeculorum, ne profana loquacitate uulgarer, Aegyptiorum clausa adytis occulebar.
      Quippe per quadraginta, ferme annorum milia illic reuerenti obseruatione delitui; atque utina post diluuialis consternationis
      excursum Athenarumque urbem longa intercapedine restitutam nullae me in Graeciam teretes illecebrae nec lactantes crinitorum
      <unclear> scopas palliolos non tegendam potius quam diuulgandam </unclear> cognouissent! Numquam profecto itinera, stationes reditusque uestri
      in notitiam hominum ac mortalium curarum illuuiem peruenissent.
    </p>
            </div>
            <div type="cap" n="813">
               <p>
      Sed quoniam utcumque in Graiam
        notitiam errabunda perueni, sufficere oportuit, quicquid ab Eratosthene, Ptolemaeo, Hipparcho ceterisque uulgatum, ne me
        ultra loquendi necessitas ingrauaret. Tamen quia me alumnantis erudientisque Cyllenii reticere non permittit officium,
        nostrique studii secreta discludere sollertia quoque nubentis inuitat, apud uos, superi caelestesque, qui uestra recensebitis
        meacula, non tacebo.
    </p>
            </div>
            <div type="cap" n="814">
               <p>
      Mundus igitur ex quattuor elementis isdemque totis in sphaerae modum globatus terram in medio imoque defixam aeternis caeli
      raptibus circumcurrens circulari quadam ratione discriminat. Quamquam auscultare physicis in ipso astruendi limine non
      dedigner, qui subtilium corporum teneritudinem suis coactibus eircumductam in quasdam sectas uias et circulorum intercapedines
      non aestimant disparari, sed suis fluctibus adhaerentes naturas undiquesecus globoso ambitu orbibusque diffundi, quarum circa
      medium, quod dixere centron, aquae primum aerisque sequens, tertium ignis cyma commemorant, et tunc quinto quodam corporeae
      substantiae temperamento aetherios circumuolare fulgores, quo loco solis, lunae ac siderum signiferique orbis se obliquitas
      circumducit, quod <foreign xml:lang="grc">κυκλοφορητικόν</foreign> cyma <del>gymnasia</del> retulerunt. Cuius naturae tranquillitas etiam illum extimum tenet
      ambitoremque cursum, qui ex eo, quod nullis sideribus oculatur, anastros perhibetur.
    </p>
            </div>
            <div type="cap" n="815"> 
               <p>
      Si igitur sui similis omnis circumagentium naturarum ambitus reperitur, nulli possunt aetherium tractum circuli uariare.
      Nos igitur circulos non ita dicemus, ut liquentis naturae discrimina corpulenta fingamus, sed ut ascensus descensusque ad
      nos errantium demonstremus. Neque enim uel axem polosque, quos in sphaera aenea, quae cricote dicitur, ad intellegentiae
      compendia affinxere mortales, ego robori mundanae rationis apponam, cum nihil solidius terra sit, quod eam ualeat sustinere;
      deinde cum poli uelut perforatae exterioris sphaerae cauernis emineant, et hiatus quidam cardinesque fingantur, quod utique
      subtilibus aetheriisque accidere non potuisse compertum.
    </p>
            </div>
            <div type="cap" n="816">
               <p>
      Sicubi igitur intellegentiae edissertandisque proposito uel axem uel polos uel circulos perhibebo, ideali quadam prudentia,
      non diuersitate caeli discreta, sed spatiorum rationibus depensetur. Sicque habeatur, cum euexum deuexumque mundum dixero,
      cum similis cunctis suis partibus sit sublimeturque uel lateat pro condicione horizontis positioneque terrarum.
    </p>
            </div>
            <div type="cap" n="817">
               <p>
      Hoc igitur praemonitio illud insinuo, quod quidam Romanorum non per omnia ignarus mei stellas ad stando, sidera a considendo,
      astra ab Astraeo dicta fuiss commemorat, fabulosisque commentis Grai compleuere caelum, ego praecepta potius edisseram disciplinae,
      ac decem dici mundi circulos asseuero, quorum alii paralleli, <supplied>alii obliqui, alii per polos ducti. Et paralleli,</supplied> quos aequistantes
        latine possumus memorare, eosdem polos habent quos ipse mundus. Poloe enim sunt, qui a centro circuli linea usque in
        circumferentias ducta medietatis sectae mensuram aequa ratione discriminant.
      </p>
            </div>
            <div type="cap" n="818"> 
               <p>
      Verum ex parallelis primus est is, qui et semper apparens et contingens confinia
          finitoris numquam mersus assurgit, qui septentrionalis circulus perhibetur ex eo, quod cum ceteris, quae promentur,
          etiam geminae sidera Septentionis includit.
        </p>
            </div>
            <div type="cap" n="819">
               <p>
      Secundus autem ex parallelis ma<supplied>ximo pro</supplied>ximus
            solstitialis est, ad quem sol aestiuus accedens solstitii fine repulsus abscedit.
      </p>
            </div>
            <div type="cap" n="820"> 
               <p>
      Tertius aequinoctialis medius maximusque cunctorum, per quem sol secundo, uel cum in aestiuam flagrantiam surgit,
      uel cum in hiberna descendit, quadam mundi medietate peruectus mensuram noctis lucis aequalitate compensat.
    </p>
            </div>
            <div type="cap" n="821">
               <p>
      Huic propinquus brumalis, in quem hiemali fine perueniens in aquilonem denuo repulsus assurgit.
      </p>
            </div>
            <div type="cap" n="822">
               <p>
      Quintus autem idemque ultimus australis quique antarcticus perhibetur. Hic mersus ac uix altiore circuli extremitate horizontis
      defixa contingens, tanti tamen spatii, quanti septentrionalis circulus, ratione monstratur, cui etiam inuenitur oppositus.
      </p>
            </div>
            <div type="cap" n="823">
               <p>
        Consequens reor coluros demonstrare, quorum pars desuper quaedam, alia in imo uersatur occulta, de quibus non nescio
        scriptorum uariare definita. Nam alii a septentrionali cardine in meridianum duci circulum perhibent, exindeque sub
        terras meantem denuo in arcticum apicem sublimari; alii uero contra a cardine meridiano inchoamenta circuli perhibentes,
        eundem per arcticum uerticem, unde ortus, denuo retulerunt, qui quidem alium ab ortu circulum decusantes in quattuor quadras
        mundi ambitum discreuerunt.
      </p>
            </div>
            <div type="cap" n="824"> 
               <p>
        Verum ego, quod Hipparchus meus scriptorum <supplied>
                     <gap/>
                  </supplied> ueritate complexus,
          hos dico a signis zodiaci cycli uenientes et tam inter se secundo coniunctos, quam omnes parallelos angulis aequalibus
          persecantes in cardines peruenire. Nam unus ab Arietis octaua parte natus ambito mundo per polorum uertices ad eandem
          recurrit; alius simili complexu mundum a Cancro exortus includit, quod planius postmodum faciemus.
        </p>
            </div>
            <div type="cap" n="825">
               <p>
        Verum nunc obliqui sunt edicendi, quorum signifer duodecim discriminibus interstinctus ex parallelis duo solstitialem
        brumalemque contingens, aequinoctialem medium secat secundo, nec ad pares angulos aut findit aut finditur. Qui soli 
        lunaeque iter praebet cum quinque sideribus.
      </p>
            </div>
            <div type="cap" n="826">
               <p>
        Galaxias uero <del>lacteus</del> obliquorum multo maiore ambitu porrectus etiam uiribus approbatur; nam confinio septentrionalis
        circuli natus in finitorem antarcticae regionis acclinans, paene totum uidetur permeare caelum. Quem quidem mihi desipere
        uidentur qui circulum negauerunt. Superest iam unus e circulis, quem quidem, quoniam locis momentisque omnibus uariatur,
        dubito quid appellem. Hic tamen nobis ima supernaque discriminans atque undique in superficiem telluris lineae flexu ambientis 
        incumbens horizon uel finitor uel finiens perhibetur.
      </p>
            </div>
            <div type="cap" n="827">
               <p>
        Sed quoniam expositi circuli breuiter claruerunt, nunc eorum spatia, unde primo conceperim, perhibebo. Ac prius ad
        septentrionalis circuli redeam granditatem, in quo more geometrico duo primo signa composui ad circulum perducendum,
        id est unum quod centron, aliud quod peripherian demonstraret. Itaque in ipso mundi cardine posui clarius sidur,
        atque ab eo ad Draconis caput, quod iam notaueram usque ad finitoris circulum peruenire, lineam duxi, quam postea 
        manente centro mente circumagens circulum designaui, atque ab omni parte spatium aequale complexa per haec sidera
        peripheria circumducta peruenit: a capite Draconis et dextro pede eius, qui appellatur Engonasis, ad medium Cephei
        pectus, tunc ad pedes priores maioris Ursae, inde rursus ad Draconis caput.
      </p>
            </div>
            <div type="cap" n="828"> 
               <p>
        Huic circulo confinis solstitialis, quem itidem lineari dimensione a cardine mundi iil octauam Cancri partem ducta, quo Sol
        accesserat solstitio, reperimus. Eundem circulum ambitu potiore per haec tamen signa curuaui: incipitab octaua parte Cancri,
        cuius omne corpus in longitudinem secat, ad Leonis pectus ac uentrem; inde ad Ophiuchi umeros, deinde ad caput Cycni, deinde
        ad ungulas Equi ac protinus ad dextram Andromedae manum, deinde ad sinistrum Persei crus eiusdemque sinistrum umerum, inde
        ad utraque Heniochi genua et proxime ad Geminorum capita, a quibus rursus ad octauam Cancri ipsius partem.
      </p>
            </div>
            <div type="cap" n="829">
               <p>
        Aequinoctialis demum circulus bis admensus a poli termino circumactus tam in Arietem quam in Libram linea permeante per haec
        signa circulum cludit: ab octaua parte Arietis per totum corpus eiusdem ad reductum Tauri pedem, inde ad mediam Orionis aluum,
        deinde per editas curuationes Hydri Crateraque et Coruum ad octauam Librae partem inter duas lucidas signi illius stellas; 
        inde ad utraque Ophiuchi genua ac tunc per Aquilam ad Pegasi caput, a quo rursus ad octauam Arietis partem.
      </p>
            </div>
            <div type="cap" n="830"> 
               <p>
        Brumalem uero ciruculum similiter signo in octaua Capricorni parte defixo per haec meare comperimus: ab octaua parte Capricorni
        per totum copus eius ad pedes Aquarii, inde ad Ceti ultimam caudam ac dehinc ad Leporem prioresque Caniculae pedes, inde per
        Argo tergusque Centauri Ad Scorpionis aculeum, deinde per Sagittae ultimam partem ad octauam Capricorni partem circulus reuoctur.
      </p>
            </div>
            <div type="cap" n="831">
               <p>
        Vltimus ex parallelis, qui uocatur antarticus, tantundem spatii quantum septentrionalis includit. Quem quidem meantem,
        quibus sideribus oculetur, ego poteram meorare; neque enim mihi ulla caelestis globi portio habetur incognita. Sed quoniam
        per ignota superioris partis uisibus hominumque distenditur, dicere praetermitto, ne incomperta falsitatem admiscere uideatur
        assertio.
      </p>
            </div>
            <div type="cap" n="832">
               <p>
        Melius coluros demonstramus, licet ipsi quoque aliquid curuationis abdentes non se totos uisibus repraesentent. Tamen,
        qua coniectura non errat, poterunt demonstrari. Atque ita eorum primus, qui ab aequinoctiali parte sumit auspicium, ab
        octaua Arietis parte contingens ultimum Deltotou angulum, ac mox summum contingens Persei caput dextrumque eius bracchium,
        proxime manum secans per septentrionalem circulum ad cardinem peruenit mundi; a quo per caudam Draconis ad sinistrum
        Arctophylacos proximeque ad Bootis stellam ductus dextrum.Uirginis pedem sinistrumque contingit, in quo octaua pars Librae
        est; unde ad dextram manum Centauri, qua Pantheram tenet, diuisus haud procul ab eo loco, quo sinistram Centauri ungulam
        tetigit, in regionem inconspicuae nobis partir obruitur; unde emersus infra Cetum per corpus eius auersique ceruicem ad
        caput atque inde ad octauam partem Arietis redit.
      </p>
            </div>
            <div type="cap" n="833">
               <p>
        Alter autem colurus, qui etiam tropicos dicitur,
          ab octaua parte Cancri consurgit ad sinistrum ex prioribus Ursae pedem per ipsum pectus eius ceruicemque; inde ad cardinem 
          peruenit mundi atque iride per clunes minoris Ursae et inde per Draconem ac sinistram alam Cycni ceruicemque perductus
          ultimum Sagittae spiculum et proxime rostrum Aquilae contingit, a qua ad octauam partem Capricorni descendit; inde haud
          procul mersus in regionem inconspicuam infra Argo reconsurgit, cuius et gubernaculum et rectam puppim secans ad octauam
          Cancri partem redit.
      </p>
            </div>
            <div type="cap" n="834">
               <p>
        Duos iam superesse circulos dubium non habetur, quos quidem obliquos dici superius memoraui. Quorum unus signifer non
        ut ceteri, quos linealiter feci, sed latissimus omnium comprobatur; quem cum in XII spatia discernerem, singulis XXX
        partes non nescia rationis adscripsi. Verum eius latitudinem circuii tetendi in duodecim portiones, ut tantundem spatii
        habeat latitudo, quantum longitudini duodecim partes attribuunt. Quod cur factum sit, facile est loco eo, quo de sole
        loqui coepero, demonstrare, qui per mediani circuli eiusdem lineam solus fertur.
      </p>
            </div>
            <div type="cap" n="835">
               <p>
        Cuius circuli ambitum per duodecim signa admodum clara circumagi dubium non habetur. Iam galaxias non magis ratione
        quam oculis approbatur; cuius ultra regulam et plerumque deficiens latitudo a Cassiepeae astro <supplied>
                     <gap/>
                  </supplied> in Scorpionis
          aculeum latitudine compensatur.
        </p>
            </div>
            <div type="cap" n="836">
               <p>
        Superest circulus solus finitor, qui ex eo, quod semper
            surgentis demeantisque mundi diuersitatibus uarietur, certum astrorum ordinem non poterit retinere.
          </p>
            </div>
            <div type="cap" n="837">
               <p>
        Iam nunc inter circulos uniuersos quid interstitii <del>uel spatii</del> intercapedo naturalis immiserit, aequum explicare. Nam inter
        septentrionalem circulum, quem in spatia orto resecaui, et inter solstitialem interpatet tantundem, quantum interest inter
        VIII et VI. Nam idem interiectus spatiis similibus continetur, in quo fit, ut circulus maior sit ab eodem interiectu pari 
        spatio et eiusdem tertia, portione. Alia intercapedo inter solstitialem aequinoctialemque circulos minor est a superiore 
        interiectu, quantum quattuor numeri a sex. Ab aequinoctiali ad brumalem similis; a brumali autem ad austrinum talis, qualis
        illa, quae inter septentrionalem solstitialemque circulos interiecta; circulusque ipse austrinus tantum habet ad cardinem suum,
        quantum septentrionalis ostendit.
      </p>
            </div>
            <div type="cap" n="838">
               <p>
        Peracta iam spatiorum circulorumque breuiter ratione, sidera quae appellantur inerrantia percurramus. Dubium enim non est XXXV
        signis omne splendescere caelum, nisi forte uelit quis, quae eorum gestamina, sociare, licet animalium uocabulis censeantur,
        ut Capram, quae Heniocho superposita, aut Haedos, qui eius umeris sustinentur, uel Serpentem, quem Ophiuchus tenet, aut 
        Pantheram, quem Centaurus gestat, quae sidera uelut partes habendae sunt potiorum. Haec igitur quinque et triginta signiferi
        interiacentis ambitu discernuntur; nam glia sunt aquilonia, alia austrina. A regione quippe zodiaci quae Septentriones uersus
        depicta sunt, aquilonia perhibentur, inferius autem numerantur austrina. Aquilonis igitur habent partem utraque Septentrio,
        Draco, qui inter utramque flexuosus inlabitur, Arcturus, quem alii Bootem appellant, Corona Ariadnes Nixusque, quem alii
        Engonasin dicunt, Lyra, Cycnus, Cepheus, Cassiepeia, Perseus, Deltoton, Heniochus, Andromeda, Pegasus, Ophiuchus, Delphinus,
        Aquila, Sagitta. Austrina autem haec sunt: Hydrus, Crater, Coruus, Procyon, Orion, Canicula, Lepus, Eridanus, qui ab Orionis
        pede defluit, Cetus, Centaurus, nauis Argo, Piscis austrinus, Caelulum, Ara. Nam et Aquam, quae ex cratere Aquarii fluit,
        melius partem signi credimus, et stellam, quam quidam Canopon, quidam Ptolomaeon appellant, quae superioribus inconspicua 
        in confinio Alexandriae incipit apparere, ut partem Eridani fluminis aestimabo.
      </p>
            </div>
            <div type="cap" n="839">
               <p>
        Haec discernit zodiacus, qui quidem aequales duodecim signorum integrat portiones, sed undecim habet signa. Scorpius enim
        tam suum spatium corpore quam chelis occupai Librae, cuius superiorem partem pedes Uirginis occuparunt, maiorem uero
        Scorpius; denique Chelas, quam Libram, quidam dixere Graiorum: ego signorum duodecim nomina, quod uulgo nota sunt, praetermitto.
      </p>
            </div>
            <div type="cap" n="840"> 
               <p>
        Intellego ordinis hoc fuisse, ut quo circulo spatioue quae signo sint demonstrarem. Sed et magnam partem astructionis exquirit
        contra propositum breuitatis, et quod mediatenus tertiaue parte quaedam signa <del>defixis</del> diuersis circulis sua membra discerpant,
        hanc obscuram caliginem derelinquo. Quippe, ut cetera transeamus, manus interior Arcturi intra septentrionalem circulum ponitur,
        reliquumque corpus parti alteri deputatur, Cephei corpus mediatenus thorace partito diuersis circulis attribuitur; Nixus uero
        sinistro pede septentrionalis Draconis uerticem calcans, capite solstitialem circulum ascendit, unum bracchium Lyrae, 
        alterum dans Coronae; et alia huiusmodi non minus insuauia quam morosa.
      </p>
            </div>
            <div type="cap" n="841">
               <p>
        Illud potius attendendum, quibus surgentibus signis quae ortum faciant occidantque. Nam oriente Cancro occidunt Corona
        Ariadnes et austrini Piscis pars dimidia, Ophiuchus a pedibus usque umeros Serpensque, quem detinet, praeter fauces
        caputque totum, Bootis etiam medietas; oriuntur uero Orion totus Eridanique principium et in lingua Caniculae lucida
        stella. Cum autem Leo oritur, Coronae reliquiae conteguntur, austrinusque Piscis et Ophiuchi, Serpentis Bootisque partes,
        itemque Aquila Nixique pars dextra; oriuntur uero Hydri caput, Lepus et Procyon Canieulaeque pars prima. Oriente autem 
        Virgine occidunt Lyra, Delphinus et Sagitta Cycnique pars potior Eridanique pars ultima et caput ceruixque Pegasi; oriuntur
        autem Hydri pars prior usque ad Cratera Caniculaque tota et nauis Argus puppis.
      </p>
            </div>
            <div type="cap" n="842"> 
               <p>
        Libra surgente occidunt Pegasi et Cycni reliquie portiones Andromedaeque caput Cepheique umeri, Cetus et flexus fluminis
        Eridani; oriuntur Coronae medietas, Nixi dexter pes et Bootes et Hydri reliquum praeter ultimam caudam Centaurique pars,
        quae in equi speciem figuratur. Scorpione autem nascente occidunt Andromedae pars reliqua, item Cephei quae extra 
        septentrionalem circulum posita, et Cassiepeia et Orionis pars; eodem tempore oriuntur Ariadnes Corona tota et caput 
        Ophiuchi Nixique corpus omne praeter sinistram manum, Hydri cauda ultima et Centaurus totus praeter priores pedes.
        Sagittario nascente mergitur Orion et Canicola et Heniochi pedes; oriuntur uero totus Ophiuchus et Nixi sinistra manus et Lyra
        et Cephei caput umerique et Centauri priores pedes.
      </p>
            </div>
            <div type="cap" n="843">
               <p>
        Capricorno oriente occidunt Heniochus totus et eius Capra Haedique, Persei pars sinistra et Argus puppis et Procyon; inuicem
        oriuntur Cycnus et Aquila et Sagitta et Altatium. Aquario oriente occidunt Centauri pars equina, Hydri caput; oritur et equus
        Pegasus. Piscibus ortis occidunt Hydrus totus et Centauri pars reliqua et Crater; praeterea oriuntur Andromedae pars dextra
        et Piscis austrinus. Arietis signo surgente occidunt pedes Centauri et Altarium; oriuntur uero Andromedae sinistra pars et
        Persei caput usque aluum et Deltoton. Signo Tauri oriente <supplied>
                     <gap/>signo Geminorum oriente</supplied> occidunt Bootis pedes, Ophiuchus
          a pedibus ad genua usque; oriuntur autem Ceti pars reliqua et sinister Orionis pes.
        </p>
            </div>
            <div type="cap" n="844"> 
               <p>
        Temporurn quoque ipsorum, quibus oriuntur aut occidunt, habenda distantia est. Nam quae transuersa oriuntur et retta occidunt,
        celeriores ortus habent quam occasus; contra autem quae recta oriuntur et trans- uersa conduntur, tardius oriuntur. Nam Cancri
        signum rette oritur inclinatumque mersatur, licet hoc in Capricornum parua inflexione curuetur;
        oritur <supplied>duabus horis et duo</supplied>decima parte horae, et hora occidit ac deunce: minima in isto distantia. Leo autem oritur duabus
          horis et tertia parte horae, occidit uero hora semis et sexta parte. Virgo oritur horis duabus et dimidia et sexta parte
          horae, similiterque Libra, occiditque hora et tertia parte. At Scorpius diminuit ortum et auget occasum; oritur enim horis
          duabus et tertia parte, occidit hora semis et sexta parte horae. At Sagittarius oritur horis duabus et duodecima parte horae,
          occidit hora et deunce horae.
      </p>
            </div>
            <div type="cap" n="845">
               <p>
        At inuicem quae transuersa oriuntur et retta occidunt,
            breuiores ortus occupant quam occasus. Denique ex his est signum Capricorni, quod oritur hora et deunce, occidit duabus
            horis et duodecima parte horae. Aquarii uero proximum signum oritur hora et dimidia et sexta parte horae, occidit horis
            duabus et tertia parte horae. Sequens hoc Piscium signum oritur hora et tertia parte horae, occidit duabus horis et 
            dimidia et sexta horae parte; eandem mensuram Aries utriusque temporis seruat. <supplied>Taurus oritur hora et dimidia et sexta
              parte horae, occidit duabus horis et tertiaparte horae.</supplied> at Gemini oriuntur hora et deunce, occidunt duabus horis
              et duodecima parte.
            </p>
            </div>
            <div type="cap" n="846">
               <p>
        Haec est inaequalitas, quae dierum spatia noctiumque discriminat. Nam cum Solis lumen eorum signorum principium, quae
        tardius oriuntur, ingreditur, dum sequentia signa nascuntur, diei prolixitas procuratur; ubi uero haec intrarit, quae
        cito orca tardius demersantur, diebus exiguis noctes efficit grandiores. Denique haec ratio et illis respondet, qui uel 
        miram efficiunt quaestionem talia proponentes: si spatiis aequalibus signa omnia percensentur ac necesse est diebus 
        noctibusque cunctis sena signa supra terras esse, omnes dies noctesque pares esse debuerunt. Sena, autem signa superstare
        non dubium est totidemque delitescere, dies quoque noctesque uariari diuersitatibus spatiorum. Nam solstitialis dies
        habet aequinoctialis mensurae horas XIIII et sextantem, brumalis uero horas VIIII et dimidiam ac tertiam portionem,
        uicissim brumales noctes solstitialis diei temporibus porriguntur, cuius lucis tempora suscipit nox aestiua. 
        In tanta uarietate diuersitateque temporum illud profecto colligitur, signa aequalia non habenda.
      </p>
            </div>
            <div type="cap" n="847">
               <p>
        Cui conclusioni et rerum ueritas et nostra regula refragatur. Multiplici enim clepsydrarum appositione monstratum omnia
        signa paria spatia continere. Cum enim diuersa tempora in ortu habeant atque occasu, tamen si omnium ortus occasusque 
        compenses, uidebis ad plenum collata mensuris aequalibus respondere.
      </p>
            </div>
            <div type="cap" n="848"> 
               <p>
        Verum hac quaestione summota, alia subtilior de spatiis imparibus obiectatur. Dicunt enim: si spatia signorum aequalia sunt,
        aut Sol tardiore cursu quaedam signa transcurrit, aut in dierum ratio diuersitate mentitur. Sed constat Solem Geminorum 
        signum XXX et duobus diebus excurrere, Sagittarii autem XXVIIII ceterisque signis aut adici aut detrahi aliquas portiones;
        quod profecto non fieret, si et Sol aequali cursu ferretur et signa spatiis paribus tenderentur; Sol autem eadem ac perpetua
        celeritate festinat. Relinquitur, ut signis spatiorum aequalitas denegetur.
      </p>
            </div>
            <div type="cap" n="849">
               <p>
        Sed hanc quaestionem opinio inueterata composuit, quoniam omnes hactenus credidere, quemadmodum ipsi mundo sphaeraeque postremae
        centron est terra, ita et solaris circuli eandem centron esse. Quod omnino falsum esse non dubium est; nam ut diuersa spatia 
        sunt caelestis ambitus circulique medialis, ita et diuersis centrorum signis punctisque torquentur, quo fit, ut terra solaris
        circuli centron non sit, sed eccentros habeatur. Per uices enim propinquitates descensusque ad terras solaris orbita cursusque
        submittit, itemque pro signorum condicionibus sublimatur; et cum medietatem linearem in latitudinem zodiaci Sol libratus 
        excurrat, orbem tamen Solis obliquitas meatus aut imprimit aut extollit. Quis enim dubitet Cancrum Geminosque ueluti in
        mundi ardua sublimari, rursumque Sagittarium Capricornumque ratis deflexibus infimari? Quod cum ipse zodiacus signaque 
        caelo cohaerentia tantundem a terris undiquesecus interstitii detineant, solaris tamen circulus, qui subtermeat, aut
        euehitur aut descendit. Hinc uenit, ut a Sole signa cum dierum transcurri diuersitatibus uideantur.
      </p>
            </div>
            <div type="cap" n="850">
               <p>
        Transcursa ratio est signorum caelestium acque etiam circulorum. Nunc planetarum orbes disseram, quos quidem non ab erroribus
        suis (nam isdem Solis rationibus commeantes nihil licere patiuntur errori) sed quia diuersa uarietas mortalibus caligines
        intentionis offundit, non planetas, sed planontas Straton asserii. <supplied>Et de his diuinis fulgoribus cum uobis praesentibus
          disseram, eis uocabulis, quae apud mortales uestrae unicuique religio maiestatis affixerit,</supplied> memorabo, licet eos
          propriis numinibus insignitos etiam aliis nominibus appellarint.
        </p>
            </div>
            <div type="cap" n="851">
               <p>
        Nam Saturnum Phaenona dicunt Iouemque Phaethonta, Pyroin Martem, Venerem Phosphoron, Mercurium Stilbonta nominarunt; Soli
        uero Lunaeque diuersitas gentium innumera uocabula sociauit. Horum igitur septem illa eo maxime cum fixis sideribus habenda
        distantia, quod illa caeli tantummodo cursibus commouentur propria statione seruata, hi uero tam mundanis raptibus auferuntur
        quam propriis cursibus commouentur.
      </p>
            </div>
            <div type="cap" n="852">
               <p>
        Nam quantum eos retulit diei noctisque rotatio, tantum
          nituntur diuersis compensare temporibus, id est aut mense ut Luna, aut anno ut Sol, aut triginta annis ut Saturnus,
          et ceteri temporibus attributis pro spatiorum, quae circumeunt, latitudine aut breuitate.
        </p>
            </div>
            <div type="cap" n="853"> 
               <p>
        Quae cuncta sidera, licet in ortum pergere uideantur, non tamen aduersum mundum rigido motu, sed obliquo per zodiaci defixa
        moliuntur; alioquin ex contrario partium suarum motu mundus stare non posset. Denique etiam Peripateticorum dogma contendit
        non aduersum mundum haec sidera promoueri, sed celeritate mundi, quam sequi non poterunt, praeteriri. Quod quidem, etiam
        ut uerum sit, meis non poterit rationibus obuiare. Siue enim Saturnus nimia cum mundo celeritate concertans uix exiguis
        cursibus superatur, ac Luna, quod tardius incedat, intra tricesimum diem a mundi parte eadem praeteritur, siue contra
        mundum nitentibus ideo celerior, quia breuiore ambitu orbem circuit, Luna, tardiorque Saturnus propter latitudinem
        orbis effusi, utrum uelis, meis regulis non obsistit, siquidem suis motus istorum rationibus dispensatur.
      </p>
            </div>
            <div type="cap" n="854">
               <p>
        Quibus tamen septem sideribus unus est communis motus, quod omnes ortum petunt, alius, quod temporum omnes diuersitatibus
        acque accidentibus uariantur. Nam ex his quinque sidera stationes recursusque patiuntur, Sol uero Lunaque cursu continuo
        rapiuntur. Item haec lumina uicibus obscuran<supplied>tur occultan</supplied>tium; quinque uero sidera nesciunt obumbrari; tria item ex his 
          cum Sole Lunaque orbem terrae circumeunt, Venus uero ac Mercurius non ambiunt terram.
        </p>
            </div>
            <div type="cap" n="855"> 
               <p>
        Licet generaliter sciendum cunctis orbibus planetarum eccentron esse tellurem, hoc est, non tenere medium circulorum, quod
        centron esse non dubium, et illud generale septem omnibus aduertendum, quod, cum mundus eiusdem ductus rotatione unimoda
        torqueatur, pianetae cotidie tam loca quam diuersitates arripiant circulorum; nam ex his nullum sidus ex eo loco, unde 
        pridie ortum est, eleuatur.
      </p>
            </div>
            <div type="cap" n="856">
               <p>
        Quod si est, dubium non est CLXXXIII circulos habere Solem, per
          quos aut ab solstitio in brumam redit, aut ab eadem in solstitialem lineam subleuatur; per easdem quippe mutationes commeat
          circulorum. Sed cum Sol praedictum numerum habeat, Mars duplos circulos facit, Iouis stella duodecies excrescit, octies
          uicies cumulatur Saturnus eos circulos, qui paralleli etiam dicti sunt, circumcurrens; qui motus omnium cum mundo proueniunt
          et terras ortibus occasibusque circumeunt.
      </p>
            </div>
            <div type="cap" n="857">
               <p>
        Nam Uenus Mercuriusque licet ortus occasusque 
            cotidianos ostendant, tamen eorum circuli terras omnino non ambiunt, sed circa Solem laxiore ambitu circulantur. Denique
            circulorum suorum centron in Sole constituunt, ita ut supra ipsum aliquando, infra plerumque propinquiores terris 
            ferantur; a quo quidem uno signo et parte dimidia Mercurius, <supplied>Venus uero XLVI partibus</supplied> disparatur. Sed cum supra
              Solem sunt, propinquior est terris Mercurius, cum intra Solem, Venus, utpote quae orbe uastiore diffusioreque
              curuetur.
            </p>
            </div>
            <div type="cap" n="858"> 
               <p>
        Nam Luna, quae propinquior terris est, per quos feratur anfractus inferius memorabo. Post cuius orbem alii Mercurium
        Veneremque, alii ipsius circulum Solis esse concertant; deinde Martis, Iouis ac Saturni, quos omnes ut suis amplitudinibus
        metiamur, quod non facile astrologi uoluere, ab uno Geometriae concesso assertio est inchoanda, quod et ipsa suggerit in 
        praesenti et ab Eratosthene Archimedeque persuasum, in circuitu terrae esse CCCCVI milia stadiorum et X stadia, <unclear/> ita ut
        ab hoc ergo indubitatis rationibus approbatur Lunae circulum centies esse maiorem. Qui quidem circulus ipsa Luna sescenties
        potior inuenitur.
      </p>
            </div>
            <div type="cap" n="859"> 
               <p>
        Quae duo et defectibus Solis assiduis, quantum umbrae Luna subiecta reddiderit, et ipsius umbrae collatione cum ipso Lunae
        corpore uera dimensione monstrantur. Quae nisi morosa sint, quemadmodum dimensa sim, demonstrabo.
                <milestone unit="par" n="1"/>Crebro in climate Diameroes proueniens Solis defectus eiusdem ex omni parte totum 
        obumbrauit orbem, sed propinquo climati, id est Diarhodu, portio obscurationis apparuit, in climate uero Diaborysthenus 
        nulla obsistente parte Sol totus eluxit. Vnde, quoniam clima Diarhodu quot stadia contineat manifestum est, repperi 
        duodeuicesimam partem terrae umbram, quam Luna fecerat, continere. Sed quoniam maius corpus est, quo umbra metaliter 
        iacitur, quam ipsa umbra, ex climatibus, quibus pro parte Sol obscurabatur dextra laeuaque, compertum triplo maiorem 
        esse ipsam Lunam umbra sua. Ergo collectum est Lunam sexies minorem orbe terrae praedictis rationibus inueniri.
      </p>
            </div>
            <div type="cap" n="860">
               <p>
        Luna autem minor est orbe suo sescenties, quod clepsydris <supplied>
                     <gap/>
                  </supplied> fusilem ponas, atque emersa omni subtrahas primum et
          aliud uas apponas, donec nocte alia renascatur. Adiecto ad circuli spatia et quod excurrit partibus et ipso item Lunae
          corpore, quoniam de circulo hoc quoque esse non dubium est, inuenies sescenties aquam excrescere, unde colligas circulum
          eius toties esse maiorem. Si ergo ipsa Luna maior sexies terra, sescenties circulus eius, uides lunarem circulum centies
          maiorem esse tellure.
        </p>
            </div>
            <div type="cap" n="861">
               <p>
        Quo monstrato alios circulos uideamus. Sed quis dubitet solarem circulum duodecies, quam Lunae est, esse maiorem, cum,
        quod illa mense, ille duodecim currat? Martis uero circulus uicies quater potior inuenitur, Iouis centies et quadragies,
        Saturni trecenties tricies et sexies. Vnde si numerus intentius supputetur, et quot stadia Saturni circulus habeat, et
        quota eius portio omnis terra sit, inuenitur. Nam si centies Lunae circulus maior est terra, Lunae autem circulo trecenties
        tricies sexies maior Saturni, maior est igitur Saturni circulus omni terra tricies ter milies et sescenties.
      </p>
            </div>
            <div type="cap" n="862">
               <p>
        Nunc iam Lunae meatum, quae terrae propinquior est, uideamus. Quam quidem menstruum habere lumen physicorum assertione
        persuasum est; cum quod sit, semper pleni orbis esse non dubium est. Nam si ab illa parte, qua se subicit Soli, omni
        hemisphaerio conlustratur, etiam cum nobis tricesima nullum lumen ostendit, superne, qua Solem spectat, pleno lumine
        relucescit; denique cum discedens a Sole a latere eum coeperit intueri, pro parte etiam inferius lumen adquirit,
        donec e regione posita ab hac parte, qua nobis est uisibilis, collustretur.
      </p>
            </div>
            <div type="cap" n="863"> 
               <p>
        Circuit enim eius globum undiquesecus Solis nitor et ei parti, quam totam tunc aspicit, lumen indulget, cuius luminis
        radii in terras quoque <unclear/> lucubrandiore perueniunt, ut si quis e speculo lumine repercusso effigiem lucis exeipiat. Quae
        quidem Luna cum eum in orientis partibus comprehenderit, obscuratur, et cum in occasu deseruerit, lucescit.
      </p>
            </div>
            <div type="cap" n="864">
               <p>
        Cuius primi luminis effigies quibusdam uelut cornibus circulata <foreign xml:lang="grc">μηνοειδής</foreign> dicitur; cum uero XC partibus a Sole discedens
        orbem eius mediatenus idem radius luminarit, <foreign xml:lang="grc">διχότομος</foreign> perhibetur, sed praedictis partibus cum alias XLV adiecerit,
        <foreign xml:lang="grc">ἀμφίκυρτος</foreign> perhibetur, id est maior dimidia, minor plena; cum uero CLXXX partibus a Sole discesserit, contrario posita
        totam partem, quam terris opponit, illuminans <foreign xml:lang="grc">πανσέληνος</foreign> perhibetur; ac dehinc deficiens seruat cum praedictis partibus
        nomina memorata. Quae quidem XIII orbis sui partes die nocteque transcurrit, cum pro latitudine circulorum, quos obeunt,
        eodem interstitio Mars dimidiam, Iuppiter duodecimam unius partis, Saturnus uicesimam octauam unius portionis excurrat.
      </p>
            </div>
            <div type="cap" n="865">
               <p>
        Verum Luna circuit totum signiferum diebus XXVII et bisse, sed Solem XXVIIII diebus et media diei noctisque parte consequitur;
        quod ideo tardius prouenit, quia, cum suum peregerit circulum, aeque ipse Sol ah eodem loco, quo ei lumen dederat, excucurrit
        et in signo proximo aut etiam altero reperitur. Nam si in Librae aut Scorpii aut Sagittarii ultima parte lumen acceperit,
        non eum in seguente signo, sed in altero consequetur; haec enim tria signa aliquando transcurrit, quemadmodum his contraria
        plerumque bis inuenit. Nam quoniam ibi Sol XXX diebus et in Geminis XXXII moratur, Luna, quae XXVIIII diebus et dimidia 
        parte eum consequitur, ibi utique poterit inuenire.
      </p>
            </div>
            <div type="cap" n="866"> 
               <p>
        Verum eadem Luna aliquando XIIII diebus, aliquando XV, plerumque XVI plenum perficit lumen, ita tamen, ut in eodem deponendo
        compenset. Nam si quarto decimo die lumen impleuerit, XV diebus amittit, ut dierum ratio integra concludatur. Verum eadem
        implet annum suum CCCLIIII diebus; nam XII eius coitus hoc numero peraguntur, sicque fit, ut annus solaris diebus XI maior
        habeatur, quod intercalationum diuersitatibus compensatur.
      </p>
            </div>
            <div type="cap" n="867"> 
               <p>
        De latitudinis partibus, per quas Luna commeat, edicamus. Nam in zodiaco XII esse latitudinis partes superius intimaui,
        per quas diuersis modis sidera spatiantur. Nam alia per tres partes, alia per quattuor, alia per octo, quaedam per omnes
        XII deferuntur. Sol enim in nullam excedens partem medio libramento fertur absque ipso Librae confinio; nam ibi se in
        austrum aquilonemue deflectit ad dimidium fere momentum. Luna autem per omnes XII currens nunc in aquilonem prouehitur,
        nunc in austrum deueniens infimatur utrimque momentis <supplied>sex</supplied> excurrens, sicut Hipparchus quoque consentit.
        </p>
            </div>
            <div type="cap" n="868"> 
               <p>
        Denique obliquitati eius uocabulum constitutum, ut fere helicoides dicatur, ita tamen ut descendens ascendensque ipsam
        solarem lineam, quam mediam inter senas utriusque lateris partes esse monstraui, aut acutis aut spatiosis angulis secet,
        nec possit tamen ad idem, hoc est ita ut est posita, eodem mense eadem parte sic ad Solem reuerti eadem latitudinis 
        portione, nisi mense ducentesimo tricesimo quinto, hoc est anno decimo nono. Nam ut sub eadem die isdemque propinquitatibus
        siderum inerrantium ad idem redeat, faciunt anni LV; ut uerum etiam planetarum isdem radiationibus sub eadem specie contingat, 
        anni magni prolixitas spectanda.
      </p>
            </div>
            <div type="cap" n="869"> 
               <p>
        Verum eadem Luna cum secans solarem lineam in aquilonem scandit, 
        uocatur <foreign xml:lang="grc">ὕψος ὑψουμένη</foreign>, cum ab aquilone ad solarem lineam redit, dicitur
        <foreign xml:lang="grc">ὕψος ταπεινουμένη</foreign>; cum a solari in austrum
        descendit, <foreign xml:lang="grc">ταπείνωμα ταπεινουμένη</foreign>; cum deinde rediens ad Solem resurgit,
        <foreign xml:lang="grc">ταπείνωμα υψουμένη</foreign>. Sed idem ascensus 
          descensusque faciunt utriusque luminis obscurationem. Nam cum Luna scandens descendensue in solarem lineam inciderit,
          si tricesima est, hoc est omni corpore subiecta Soli, obscurationem Solis terris facit; suo enim corpore subter se 
          positas obscurat, aliis partibus terrae Sole, qua non tegitur, relucente. Quam obscurationem ideo non cunctis mensibus
          facit, quia non semper tricesima in eadem solari linea reperitur, sed aut sursum aut deorsum posita, ne possit obstare,
          transmittit.
      </p>
            </div>
            <div type="cap" n="870"> 
               <p>
        Item Lunae defectus fit, cum in contrario Luna posita, hoc est quinta decima, in eadem linea Solis umbra terrae metaliter
        infuscatur. Nam Sol umbram terrae in suam lineam mittit, quam si Lunae corpus intrarit, quoniam uidere lumen Solis terra
        obstante non poterit, luminis soliti ademptione furuescit; alias, cum in superiore aut inferiore latitudinis loco fuerit,
        pleni luminis effigie relucescit.
      </p>
            </div>
            <div type="cap" n="871">
               <p>
        Denique ideo intra sextum mensem defectus non poterunt iterari, quid aut quinta decima aut prima in eadem Solis linea,
        cum per XII partium latitudinem spatiatur, deinde non poterit inueniri. Vnde si ab aquilone rediens ad Solem in latere
        proximo posita non obsistit, <foreign xml:lang="grc">παράλλαξιν ἐν συνόδῳ</foreign> facere perhibetur; quae si a latere septentrionis transcurrens 
        coit nec obsistit, <foreign xml:lang="grc">καταβίβασιν ἐν βορείῳ συνόδῳ</foreign> 
                  <supplied>facere</supplied> memoratur; si ab austro ueniens nec obsistens lumen acceperit,
        <foreign xml:lang="grc">παράλλαξιν ἐν συνόδω νοτίῳ</foreign> fecisse  dicitur; si autem ad solarem circulum ueniens ab austro obstiterit Soli,
        <foreign xml:lang="grc">ἀναβιβάζοντα σύνδεσμον</foreign> fecisse dicitur. Hae species diuersitatesque Lunae sui mortales uarietate confundunt.
        </p>
            </div>
            <div type="cap" n="872"> 
               <p>
        Iam Sol, quem gemino diximus meare motu (quippe ab orto aut cum mundo corripitur, aut ipse suum circulum contra mundum
        per obliqua distendit), uerum ex ea parte, qua cum mundo uoluitur, cotidie ortus sui lineam mutat, et quoniam omnes ductus,
        per quos uoluitur, circulos appellamus, CLXXXIII eosdem esse dubium non habetur. Nam siue a Cancro descendat, per eosdem
        usque ad brumalem circulum curret, siue a bruma in solstitium ueniat, per ipsos denuo reuoluetur; qui quidem secantes
        secundo zodiacum contrariis signis perpetuo lineantur. Nam primus Arietis circulus primus est Librae, item secundus ac
        tricesimus; item Tauri prior Scorpionis est primus. Sic igitur CCCLXVI partibus fiunt CLXXXIII circuli,
        quos omnes parallelos appellamus, et ex contrario, ut dixi, signa isdem partibus secant. Ergo hos circulos annuos
        CCCLXV diebus et triente diei peragit, siue ad solstitialem circulum tendat, siue exinde reuertatur.
      </p>
            </div>
            <div type="cap" n="873"> 
               <p>
        Illud etiam non tacendum, <supplied>quod</supplied>, cum sint duo hemisphaeria, unum ab aequinoctiali cuculo in septentrionem, aliud in 
          austrum ab eodem aequinoctiali, tamen Sol diuersa utrumque ratione transcurrat, cum, ut dixi, paria sint signa partis
          utriusque. Verum id, quod ad solstitialem consurgit, CLXXXV diebus et triente diei noctisque, id autem, quod ad brumalem
          deprirnitur, CLXXX diebus peragitur; quod utique illa res facit, quod eccentron Solis cuculo dixi esse tellurem et in
          superiore hemisphaerio altius folli, in inferiore ad terrae confinia propinquare. Dubium autem non est citius 
          transcurrere breuiorem sinum tardiusque diffusum.
        </p>
            </div>
            <div type="cap" n="874">
               <p>
        Verum Sol, cum ad Cancrum ab aequinoctiali parte conscendit, aestatem praestat hominibus, quos inter solstitialem
        septentrionalemque uiuere dubium non habetur; cum ab eodem Cancro in aequinoctialem Libram descendit, auctumnum facit;
        cum uero ad brumalem lineam recedit, hiems habetur propterea, quod calore dimoto torpor inuadit. Rursum, cum a Capricorno
        hiemali in aequinoctialem Arietem surgit, uernum tempus arridet; exhinc denuo in Cancro aestas torrida renouatur. 
        Sed e contrario perferre omnia non dubitatur antipodas, quorum aestatem Capricornus faeit, hiemem Cancer, Sol tenens
        aequinoctia utrique parti temperiem.
      </p>
            </div>
            <div type="cap" n="875"> 
               <p>
        Iam illud superfluum puto, noctium accessus defectusque memorare, cum pares pro rata sint aestiuis diebus hiemis noctes
        et hiemalibus diebus noctes aestiuae, unaque aequinoctialis nox, quae bis anno contingit, par sit diei suo. Nam cum ab
        aequinoctio uerno in Cancrum Sol meat, omnes dies maiores sunt noctibus suis; item ab auctumnali aequinoctio usque
        ad brumam minores dies noctibus <del>lateratis</del>.
      </p>
            </div>
            <div type="cap" n="876"> 
               <p>
        Minimus autem anni dies brumalis est, qui habet horas VIIII, maximus solstitialis habet horas XIIII, licet hoc pro
        climatum rationibus uarietur. Nam climata VIII sunt, sed proximum solstitiali Diameroes, deinde alterum Diasyenes,
        tertium Diaalexandrias,quod ducitur per Cyrenas in Africam Carthagini ab austro adiacentem,quartum et medium ex 
        omnibus Diarhodu, quod per mediam Peloponnesum Siciliamque ductum ad ostium Baetis peruenit, quintum est Diarhomes
        per Macedoniam et altera, parte per Gallias et Lusitaniam ad Tagum descendens, deinde sextum per Hellespontum 
        Thraciamque et confinem Germaniae Galliam, septimum Diaborysthenus, Ponticum mare et ab altera parte Germaniam 
        Britanniamque praecidens; ultimum est ultra Maeotis paludes et infra Riphaeos montes.
      </p>
            </div>
            <div type="cap" n="877"> 
               <p>
        Ergo secundum climata dies dicantur. Diameroes maximus dies habet aequinoctiales horas XIII, minimus dies XI; Diasyenes 
        maximus dies horas habet XIII, minimus X; Diaalexandrias maximus horarum XIIII, minimus X; Diarhodu maximus horas XIIII,
        minimus VIIII; Diarhomes maximus XV, minimus VIIII; Diahellespontu maximus horas XV, minimus VIII; Diaborysthenus maximus
        horas XVI, minimus VIII; Diarhiphaeon maximus XVI, minimus VII. Deinde cum prope cardinem aceesseris, longior dies semper
        breuiorque nox fiet; denique colligitur sub ipso sphaerae cardine semestrem diem esse.
      </p>
            </div>
            <div type="cap" n="878">
               <p>
        Interea bis climatibus quibusque crescunt decrescuntque luces, sciendumque a bruma ita dies accrescere, ut primo mense
        duodecima eiusdem temporis quod additur aestate accrescat, secundo mense sexta, tertio quarta, et quarto mense alia quarta,
        quinto sexta, sexto duodecima. Illud quoque manifestum, quod zodiacus circa Cancrum Capricornumque flexior aequinoctialem
        paene directim secat.
      </p>
            </div>
            <div type="cap" n="879">
               <p>
        Hactenus de Sole; nunc planetarum cursus conuenit intueri, eorumque praecipue, qui circa Solem peragratione mundana uoluuntur.
        Nam Stilbon paene anno circulum ducens per VIII latitudini partes alterna incitus diuersitate discurrit. Huius Venerisque 
        circulos epicyclos esse superius memoraui, id est non intra ambitum proprium rotunditatem telluris includere, sed de latere
        quodammodo circumduci; qui ut oriri subinde occidereque uideantur, mundani motus raptibus inuoluuntur.
      </p>
            </div>
            <div type="cap" n="880">
               <p>
        Sed idem Stilbon, licet Solem ex diuersis circulis continetur, ab eo tamen numquam ultra XXII partes poterit aberrare nec
        duobus signis absistere, nunc praeteriens, nunc consistens aut certe regrediens. Qui quidem diuersis schematibus uariatur;
        nam licet exiguos paruique temporis faciat, tamen et ortum facit et occasum. Quippe ubi radiis solaribus condicione partium
        liberatus ante emergentis splendorem iubaris uibrabundus apparet, ultra terrarum horizontem subleuatur. Nam acronycho ortu
        hic numquam poterit eleuari, quod in diametro Solis positis potest euenire sideribus <del>diametrum in signo septimo perhibetur</del>.
        Ita fit, ut isti, qui ultra signum et alteram exiguam portionem sequentis abesse non poterit, non illic contingat ortu
        acronycho subleuari.
      </p>
            </div>
            <div type="cap" n="881"> 
               <p>
        Denique nec contrarium eidem nouit occasum; sed ortum idem uespertinum
          facit, cum post occasum Solis luminis sui liberiate clarescit; item occasus duos habet, unum cum ante Solem parere 
          solitus claritate radii superuenientis occulitur, alium cum itidem retrogradatione sui uiciniae Solis admotus it pariter
          in occasum. Ab eo quippe Solis lumen ultra XX momenta abesse non poterit, licet maioribus partibus aberrarit, qui ultra
          secundum signum non poterit inueniri. Et has tamen obscurationes ortusque perspicuos quarto quoque mense, nec id tamen
          semper, ostendit.
      </p>
            </div>
            <div type="cap" n="882">
               <p>
        At Venus, quae ab aliis Phosphoros nominatur, a Pythagora Samio cum suis ostensa est terris rationibus peruestigata.
        Et ipsa circa anni confinia, obire circulum proprium perdocetur; nam diebus CCC et aliquot, latitudinis uero partibus
        XII Lunae similis peruagatur, L momentis a Solis orbe discedens, licet plus a XLVI partibus aberrare non ualeat. Et
        in suo polita circulo eum uaria diuersitate circumdat, quia aliquando eum transcurrit, aliquando subsequitur nec comprehendit,
        aliquando superfertur, nonnumquam subiacet, quippe quae non annis omnibus reuocet cursum.
      </p>
            </div>
            <div type="cap" n="883">
               <p>
        Tunc enim, cum retrograditur, ultra anni circulum tardior collustrat orbem; cum autem directo cursu meat, etiam undecimo mense
        circulum complet, nunc faciens ortum in Lucifero, nunc post occasum Solis effulgens Vesper uel Vesperugo nominatur. Sola de 
        quinque sideribus umbram reddit ut Luna, solaque fulgori Solis emergentis diu conspecta, non cedit. Quae quidem in ortu 
        matutino plerumque quattuor mensibus immoratur, in uespertino uero numquam plus XX diebus. Verum tam uisus eius quam 
        occultationes X et VIIII mensibus restaurantur.
      </p>
            </div>
            <div type="cap" n="884">
               <p>
        Iam Pyrois siue Martium sidus ultra Solem means proprium etiam ipse circum telluri eccentron meat, at annis prope duobus;
        in latitudinem quinque partes excurrit. Cui licet cum duobus super positis ortus, occasus stationesque ac reditus uideantur 
        esse communes, tamen et altitudinem propriam et stationem propriam et absidem suam exceptam ceteris nouit. Nam eius altitudo,
        id est ubi se eius circulus a terra altius tollit, sub signi Leonis regione consurgit; statio uero specialis eius prima. 
        Nam utpote Soli coniunctus de proximo etiam in quadratura eius positus radios sentit, quippe in nonagesima parte ex utroque
        eius latere remoratur. Absidem etiam habet recessumque sublimem in Capricorni confinio, hoc est sub eius uicesima nona parte.
      </p>
            </div>
            <div type="cap" n="885">
               <p>
        Stella uero Iouis, salutaris ad omnia utpote superum rector, XII annis longitudinem propriae circumactionis excurrit,
        per latitudinem uero quinque partium spatiatur. Altitudo eius circuli in Virgine reperitur, absis uero in Cancri quinta
        decima portione. Qui ascensus descensusque eccentron esse terrae ipsum quoque circulum contestantur.
      </p>
            </div>
            <div type="cap" n="886"> 
               <p>
        Phaenonis autem, hoc est Saturni, praelatius omnibus sidus modico minus annis XXX circulum suum per longitudinem
        circumcurrit, in latitudine uero tribus tantum aut etiam duabus partibus peruagatur. Altitudo quidem huius circuli 
        in Scorpionis signo grandescit, uerum absis ipsius in Librae uicesima portione. Ortus tam ei quam duobus inferioribus sunt
        similes, cum ultra XII partes eos matutini radius non presserit Solis; tunc quippe matutinum ortum facere perhibentur, 
        occasiuum autem, cum Sole demerso remotae tot<supplied>idem</supplied> partibus poterunt apparere.
      </p>
            </div>
            <div type="cap" n="887">
               <p>
        Est et alius, qui <foreign xml:lang="grc">ἀκρόνυχος</foreign> perhibetur, cum Sole intra horizontem demergente de orientis facie clarum planetae nascentis sidus emergit.
          Occultationes uero eorum fiunt, cum radio consequentis proprii luminis uibratus amittunt. Denique a partibus CXX stationes
          matutinas efficiunt, moxque in contrario in CLXXX partibus exortus faciunt uespertinos; itemque in alio latere in CXX 
          partibus uicinantes stationes faciunt uespertinos, quas etiam secundas dicunt, qui superiores primas esse dixerunt. 
          Consecutus autem radius intra XII partes eos opprimit et occultat. Sed cursus diuersitatem altitudinisque, causas consistendi
          retrogradiendique atque incedendi omnibus supra dictis importat radius Solis affulgens, qui eos percutiens aut in sublime
          <supplied>
                     <gap/>
                  </supplied>
               </p>
            </div>           
         </div>
    
         <div type="lib" n="IX">
            <head>Liber IX<lb/>
  De musica</head>

            <div type="cap" n="888">
               <lg>
                  <l>Iam facibus lassos spectans marcentibus ignes</l>
                  <l>instaurare iubet tunc hymeneia Venus:</l>
                  <l>«Quis modus — inquit — erit? Quonam sollertia fine</l>
                  <l>impedient thalamos ludere gymnasia?</l>
                  <l>Deriguit comis blandisque assueta Voluptas,</l>
                  <l>et noster, pallens, contrahit ora puer;</l>
                  <l>ipsa etiam, fulcris redimicula nectere sueta,</l>
                  <l>Flora decens trina anxia cum Charite est;</l>
                  <l>nec melicum, reticens, modulatur tibia carmen</l>
                  <l>nec dulcis temptat psallere Melpomene:</l>
                  <l>omnia quae tenero moris feruescere ludo,</l>
                  <l>in cumulum doctae uocis honore tacent;</l>
                  <l>nec Suada inlecebris sponsalia pectora mulcet</l>
                  <l>nec Stimula incenso allicit aculeo;</l>
                  <l>quin etiam interulos gaudens dissoluere nexus</l>
                  <l>blandificaque libens stringere corda face,</l>
                  <l>nictantes oculos reprimit stupefacta pauore</l>
                  <l>nec perferre ualet Gorgonos ora trucis.</l>
                  <l>Si erudita placent certe sponsalia diui,</l>
                  <l>saltem docta ferat carmina Calliope:</l>
                  <l>nam, simul oblectans uocis modulamine mentes,</l>
                  <l>taedia dulcisonis auferet illa tonis;</l>
                  <l>quippe, scruposis, fateor, lassata puellis,</l>
                  <l>insuetis laedor maestificata moris.</l>
                  <l>Pronuba, sic uolupe est haec seria carpere, Iuno,</l>
                  <l>nec cura astriferi te stimulat thalami:</l>
                  <l>ast ego succubui lepidisque assueta choreis</l>
                  <l>non ualeo tristes cernere Cecropidas».</l>
               </lg>
            </div>
            <div type="cap" n="889">
               <p>
      Et cum dicto resupina paululum reclinisque, pone consistentis sese permisit amplexibus Voluptatis: cuius uerbis assertionique
      ruricolae omnes cunctique fluctigenae, quamplures etiam astriluci assensere diui praesertimque Lemnius Mulciber, fabrilium
      tantum operum sollers maritus, promptiore attestatione collaudat; tunc denique, quod decenter innixa atque ipsa relabentem
      lassitudo decuerat, Mars eminus conspicatus tenere cum admirationis obtutu languidiore fractior uoce laudauit profundaque
      uisus est traxisse suspiria; nec Bromius in fauoris gratiam dispar fuit; quin etiam ipsum Atlantiadem tam flammatae 
      cupiditatis cura concussit ut omittere uellet quae circa sponsalem coetum ornatiora disposuit: tanti quippe uisum numquam
      Veneri displicere.
    </p>
            </div>
            <div type="cap" n="890">
               <p>
      Verum superum pater, licet insinuatione germanae ut properaret admonitus, tamen, ne quid nuptialibus derogaret ornatibus aut
      tantae eruditionis examen deliciosa festinatione conuelleret, qui probandarum numerus superesset, nihil afferens festinationis,
      exquirit;
    </p>
            </div>
            <div type="cap" n="891">
               <p>
      cui Delius Medicinam suggerit Architectonicamque in praeparatis assistere: «Sed, quoniam 
        his mortalium rerum cura terrenorumque sollertia est nec cum aethere quicquam habent superisque confine, non incongrue, si
        fastidio respuuntur, in senatu caelico reticebunt, ab ipsa deinceps uirgine explorandae discussius: una uero quae potissima
        caeli siderumque dilectio est, examinis huius tam fauore quam uoluptate disquiritur tuisque conspectibus non poterit sine
        scelere uiduari.
    </p>
            </div>
            <div type="cap" n="892">
               <p>
      Sed illud prae cunctis intimatum uelim quod, dotis offerendae cumulandaeque 
          reciproco, alias aduexit uirginis mater puellas quas, opulentis collocatura muneribus, examine isto explorare constituit:
          hae igitur, non dispares numero nec disgregae uenustate, eruditionis etiam dignitate paucis adstantium conferendae, in
          penetralibus quoque uirginis secretis sanctioribus alumnatae, quone odio quibusque deliciis ac prorsus enerui mollitudine
          sideralis curiae transeantur, Iouialis uigoris maiestate percense».
    </p>
            </div>
            <div type="cap" n="893">
               <p>
      Hic Tritonida: «Atquin — ait — uirgines quas Phronesis educauit, superum incessabiliter pectorum arcana tenuerunt, nec
      fuit uestrum quisquam qui non illis uoluntatis abditae interpretamenta commiserit. Denique ex his quamplures antistitium
      professae diuum ac ni per illas nefas in terris sanctis libare numinibus, certe litare penitus abnegatum. Verum transactae
      uirgines eruditionis causa praestitere miracula, hae familiaritatis uestrae praeferunt documenta: nam inter diuina
      humanaque discidia solae semper interiunxere colloquia; has igitur ingressas agnoscetis probabitisque, diui».
    </p>
            </div>
            <div type="cap" n="894">
               <p>
      Quae dum Delius Pallasque dissererent, earum disquisita uocabula; tunc Phoebus: «Genethliace prior — inquit — astabit quae,
      rationis aetheriae conscia, pensa Lachesis adoperte atque instantium saeclorum generanda denuntiat; deinde Symbolice quae,
      uarietatibus ominatis uentura componens, auspiciorum prouentus pensat uicibus futurorum; Oeonistice tertia est per quam tripus
      illa uentura denuntiat atque omnis eminuit nostra cortina. Denique in argumentum praescientiae mihi coruus alludit, cycnus 
      etiam sociatur ut diei noctisque prouentus nos auibus praesentire concolor temporum piuma testetur; ipsaque tripus trini 
      cursus praesagia pollicetur, hoc est exstantis, instantis et rapti.
    </p>
            </div>
            <div type="cap" n="895">
               <p>
      Demum trigarium supplicantis semper germanitatis aduenit quod uestra uulgo suffragia pollicendo incertos mortalium sensus 
      primum in spem opis superare proritauit praesidiique indigam in cultum fecit procedere nationem. Hanc igitur siue trigeminam 
      feminam siue tres in unius nominis uocabulum cospirantes, quis in caelum uenientes inexaminatas adtemptet explodere cum per
      eas in terras nos certum sit demeare?
    </p>
            </div>
            <div type="cap" n="896">
               <p> 
      Post has uero adstabit decens illa sidereis fulgoransque 
        luminibus quae epistularis tua et dicta est et probata: huic sempre, Pater, tuas assereris credidisse manubias ac trisulcae
        lucis comisisse fulgorem, quae uias, uestigia, aduentum exitusque igniuagae denuntiationis agnoscit. Huic igitur feminae
        colloquium denegamus per quam edictorum tuorum admonitus mortalibus innotescunt? Cur igitur, Pater optime, remoraris
        et intromittere eas alacer et probare?»
    </p>
            </div>
            <div type="cap" n="897">
               <p>
      Postquam haec Latoius dixit, Iuppiter Harmonien uenire, quam suggestum est Mercurialium solam superesse, praecepit tuncque
      alias in ordinem continuari.
     <milestone unit="par" n="1"/>Hic Luna iam gemina emensi diei portione commonita: «Ingressuram mox — inquit — feminam
      possum explorare uobiscum: ceterum, propinquante confinio noctis, consequentibus tempora impertire non possum quippe
      Plaustrum mihi Taurusque ac mundanae decursionis itiner subeundum nec ceterarum me auscultare commentis stelligeri
      raptus meta permittit; et fateor uellem, si qua examinationem uirginum prorogaret auctoritas, ipsa quoque tam praecluis 
      eruditionis asserta cognoscere praesertimque cum <supplied>com</supplied>perendinatio rationabiliter expectatur ne lassata
      cognoscentis curae fatigatione fastidia omnem doctae intimationis excursum grauatae laboribus intentionis excludant, et 
      illa expetendae cognitionis adprobandaque subtilitas in odium noscendorum, obtusa multiplici prolixitate, uertatur: aequius
      igitur duco ampliandam discussionem tantam in ardentem sitim aurium uiuidarum».
    </p>
            </div>
            <div type="cap" n="898">
               <p>
      Quae cum Luna dissereret, omnes certatim assensere diui dehincque utrum repensatrix data diesque conferendae dotis prorogare
      iure publico posset inquiritur. Quo dicto arcanus ille prisci iuris assertor magna nepotum obsecratione consulitur responditque
      regulariter, etiam matrimonio copulato, dotem dicere feminam uiro nullis legibus prohiberi.
      <milestone unit="par" n="1"/>Ac tunc Iuppiter, periti patris eruditione commonitus: «Habeo — inquit —, mea pignera, 
      gratulandum quod fas asseritur quicquid uos uelle cognoui. Neque enim fastuosa rigidus elatione defugiam, aut uestrum crebrius
      accelerare consilium aut doctarum uirginum examinare sollertiam desidis ignauiae dissimulazione piguerit praesertim cum, terris
      indecenter expulsas, solis oporteat adhaerere sideribus.
    </p>
            </div>
            <div type="cap" n="899"> 
               <p>
      Nunc igitur praecellentissimam feminarum, Harmoniam, quae Mercurialium sola superest, audiamus: haec quippe et superum curas
      prae cunctis poterit permulcere, aethera cantibus numerisque laetificans, et nostra tantummodo cupit celebrare palatia, exosa 
      terrigenae stoliditatis ignauiam, quam melicorum indocilis auget sine fine mortalitas; denique iam pridem homines dirutaque 
      gymnasia, abscedens orbe terrisque, damnauit ac, uix Cyllenidae indagantis excursibus nunc comprehensa, post longae occultationis
      obliuia de fugae reuocatur reduciturque latibulis: 
    </p>
            </div>
            <div type="cap" n="900">
               <p>
      hanc igitur repertam post saecula numerosa et tandem in usum melicum carmenque renouatam tam uolupe est quam conducit audire; 
      ceterae uero eruditionis doctissimae sacraeque germanae, cum renouata lux fuerit, intromissae intentioris curae examine 
      probabuntur».
    </p>
            </div>
            <div type="cap" n="901">
               <p>
      His orsis Iouialibus Phoebus admonitus uirginem sibi prorsum Accomodam admissurus egreditur. Verum Paphie, remeantis filiae
      gratulatione concussa, annuit puero praecineret nuptiale carmen; itaque Hymenaeus, alacri tandem uigore luminatus nec ipsa 
      iam renuente Tritonide, sic coepit:
    </p>
            </div>
            <div type="cap" n="902"> 
               <lg>
                  <l>«Aurea flammigerum cum Luna subegerit orbem,</l>
                  <l>rosis iugabo lilia:</l>
                  <l>uirgo deusque sacro sociabunt foedera lecto;</l>
                  <l>fulcris parate cinnama.</l>
                  <l>Hesperus intactam seruet licet usque puellam,</l>
                  <l>nuptam uidebis, Phosphore:</l>
                  <l>nec matris lacrimae pressi nec uiribus ungues</l>
                  <l>nexus ualebunt rumpere.</l>
                  <l>Ne thalamos metuas: eris hoc quod Iuno Tonanti est,</l>
                  <l>quae nunc sorore dulcior;</l>
                  <l>si placuit docti sollertia sacra mariti,</l>
                  <l>magis placebunt oscula.</l>
                  <l>Aurora exoriens roseis spectabit ocellis</l>
                  <l>floris resecti praemia:</l>
                  <l>ipse ego pallentem speculabor luce puellam</l>
                  <l>sese occultem uisibus.</l>
               </lg>
            </div>
            <div type="cap" n="903">
               <lg>
                  <l>Conscia iam ueneris noua serta parate, Napeae,</l>
                  <l>crocumque lecto spargite</l>
                  <l>inque torum uiolas certatim fundite conchis:</l>
                  <l>puluinar almum comite;</l>
                  <l>crinale spicum pharetris deprome, Cupido,</l>
                  <l>libens capillum soluere;</l>
                  <l>flammea, uirgineum quae obnubere sueta pudorem,</l>
                  <l>regina, deme, Pronuba.</l>
                  <l>Te blandum, teneri quae conscia sola doloris,</l>
                  <l>Venus decens solabitur;</l>
                  <l>quae nunc dura nouo nescia committere amori</l>
                  <l>parabit illa pectora.</l>
                  <l>Tu modo, quae mando, oculos deiecta decoros,</l>
                  <l>reconde mentis intimo:</l>
                  <l>doctilocum <supplied>pul</supplied>chris iuuenem complexa lacertis,</l>
                  <l>fecunda redde pignera».</l>
               </lg>
            </div>
            <div type="cap" n="904"> 
               <p>
      His, Hymenaeo diutius — uelut fescennina quadam licentia — personante geminanteque crebrius, placuisse ratus. Maxima 
      circumstantium multitudo Tritoniden Dionenque comitata digreditur et ad nos reductae tandem uirginis studio properanter 
      concurritur. Verum tam puellarum quae, deas dominas consecutae, pone forte constiterant quam heroum populus qui iussus 
      aduenerat, properabat: illae ut psallendi materiem discerent, hi ut sacri uultus memoriam recenserent;
    </p>
            </div>
            <div type="cap" n="905">
               <p>
      nec mora et ecce quaedam suauitas intemptata aulicaeque dulcedinis cantus insonuit ac melodiae ultra cuncta rerum oblectamina
      recinentes auditum mirantium compleuere diuum: non enim simplex quidam et unius materiae tinnitibus modulatus sed omnium
      organicarum uocum consociata permixtio quandam plenitudinem cuncticinae uoluptatis admisit. Quo canore diutius 
      circumstantium pectora deorumque mulcente, illae egressorum paulo ante turbae aduentum uirginis praeeuntes ac tanti
      comitatus praeambulae reuisuntur; sed non cassae dulcedinis nec sine aliquo sonori modulaminis argumento aut opere
      reuerterunt: nam Eratine, Cypridis filia, et Himeros, Cupidinis assecutor, itemque Terpsis e famulitio Dionae, concinentes
      gratissime, intrauere primum, sed puer monauliter sonabat.
    </p>
            </div>
            <div type="cap" n="906">
               <p>
      Post hos psallentes, Pitho, Voluptas et Gratiae, admixtis lyrae uocibus atque ipsae harmonicis dissultantes motibus,
      aduenere; dextra laeuaque interea praecedebat numerus heroum crinitorumque sapientum qui omnes modulatione quidem leni
      paruaque uoce qualibet dulcedine murmurantes: sed alii laudes deorum hymnosque quam plurimi, alii musicos tonos quos modo
      compererant, retexebant; uerum per medium quidam agrestes canorique semidei: quorum hircipedem pandura, Siluanum harundinis
      enodis fistula sibilatrix, rurestris Faunum tibia decuerunt; uerum sequens heroum praeclui enituit admiratione conuentus:
      nam Orpheus, Amphion Arionque doctissimi, aurata omnes testudine consonantes, flexanimum pariter edidere concentum.
    </p>
            </div>
            <div type="cap" n="907"> 
               <lg>
                  <l>Nam Thrax quo duri rumpere regna Erebi</l>
                  <l>quoque suam meruit immemor Eurydicen;</l>
                  <l>quo cantu stupidae tigridis ira ruit;</l>
                  <l>quo fertur rabidas perdomuisse feras;</l>
                  <l>quo uidit rigidas glandibus ire comas</l>
                  <l>Ismaros et siluas currere monte suas;</l>
                  <l>carmine quo Strymon continuit latices</l>
                  <l>et Tanais uersis saepe reflatus aquis;</l>
                  <l>quo impune accubuit rictibus agna lupi</l>
                  <l>et lepus immiti contulit ora cani:</l>
                  <l>hoc nunc permulsit insonuitque melo</l>
                  <l>accumulansque magis carmina sacra Ioui;</l>
               </lg>
            </div>
            <div type="cap" n="908">
               <lg>
                  <l>quo Amphion rigido in corpore mentis iter</l>
                  <l>quoque dedit montes sumere posse animas;</l>
                  <l>quo sensus duris cautibus inseruit</l>
                  <l>et docuit rupes carmina uelle sequi:</l>
                  <l>nam muros Thebis dulcisonis fidibus</l>
                  <l>praesidiumque dedit carminis arbitrio.</l>
                  <l>Sed nec Arioniam marmora surda chelyn</l>
                  <l>tempsere, extremam cum flagitaret opem,</l>
                  <l>et, licet indomiti díra procella Noti</l>
                  <l>spumea Scyllaei uerreret ima maris,</l>
                  <l>delphinas totis sollicitauit aquis</l>
                  <l>et melicos cantus belua grata tulit.</l>
                  <l>O uere antistans numina magna deum:</l>
                  <l>quae istorum laudes protulit Harmonia,</l>
                  <l>quae domitare Erebum, marmora, saxa, feras</l>
                  <l>et potuit rupes sensificare tonis!</l>
               </lg>
               <p>
    Post hos honoratior fontigenarum uirginum chorus Pegaseae uocis nectare diffluebat qui, Phrygii cuiusdam bupaedae cicutis
    geminatis interstinctus, omnes praecedentium suauitatum dulcedines anteibat:
    </p>
            </div>
            <div type="cap" n="909">
               <p>
      tandem inter Phoebum Pallademque media, Harmonia sublimis ingreditur, cuius sonorum caput auri coruscantis bratteis comebatur;
      caeso etiam tenuatoque metallo rigens uestis et omnibus ad motum gressumque rata congruentia temperatum blandis leniter 
      crepitaculis tinniebat. Cuius incessum mater Paphie, ut eam contigue sequebatur, licet pulchris rosea numeris ac libratis
      passibus moueretur, uix tamen poterat imitari. Dextra autem quoddam gyris multiplicibus circulatum et miris ductibus 
      intertextum uelut clipeum gestitabat quod quidem, suis inuicem complexibus modulatum ex illis fidibus circulatis omnium
      modorum concinentiam personabat; laeua autem uirginis quamplures ex auro assimulatae paruaeque effigies theatralium 
      uoluptatum religatae aeque pendebant:
    </p>
            </div>
            <div type="cap" n="910">
               <p>
      Verum ille orbis non chelys nec barbiton nec tetrachordon apparebat sed ignota rotunditas omnium melodias trascenderat organorum.
      Denique mox ingressa atque eiusdem orbis sonuere concentus: cuncta illa quae dissona suauitas commendarat uelut mutescentia
      tacuerunt ipseque tunc Iuppiter caelestesque diui, superioris melodiae agnita granditate quae in honorem cuiusdam ignis 
      arcani ac flammae insopibilis fundebatur, reueriti intimum patrimumque carmen, paululum in uenerationem extramundanae omnes
      intellegentiae surrexerunt.
    </p>
            </div>
            <div type="cap" n="911">
               <p>
      Tunc egersimon ineffabile uirgo concludens, ad Iouem reuersa, aliis modulis numerisque uoce etiam associata, sic coepit:
    </p>
               <lg>
                  <l>«Te nunc astrisonum, carmine, Iuppiter,</l>
                  <l>quo gemmata poli uoluere sidera</l>
                  <l>sueuit lege rata sacra recursio,</l>
                  <l>praefandum ueneror: quippe potissimus</l>
                  <l>nectis sceptrifero sub diademate,</l>
                  <l>omnigenum genitor regna mouens deum,</l>
                  <l>mundum perpetuo dum rotat ambitu</l>
                  <l>mens, quam sidereo sufficis impete;</l>
               </lg>
            </div>
            <div type="cap" n="912">
               <lg>
                  <l>te nam flammigeri semina fomitis</l>
                  <l>spargentem referunt astra micantia;</l>
                  <l>te Phoebea sacro munere lumina,</l>
                  <l>terris purpureum dum renouant iubar,</l>
                  <l>testata ambrosium splendificant diem;</l>
                  <l>sic tua noctis honos lampade menstrua</l>
                  <l>auratis creuit praemia cornibus;</l>
                  <l>sub te Plaustrilucis luminat ignibus</l>
                  <l>Anguis Parrhasias disiciens feras.</l>
                  <l>Sic, solidi tenerum corporis ambitum</l>
                  <l>Tellus non prohibens, axibus inditur</l>
                  <l>alternisque regit et regitur Polis;</l>
                  <l>sic Nerea freti noscere limitem</l>
                  <l>sicque ignem superum lambere pabula</l>
                  <l>ut nullis scateant dissona litibus</l>
                  <l>atque ita perpes ament, dissita, uinculum</l>
                  <l>ut semper metuant foedifragum Chaos.</l>
                  <l>Tu rector superum, tu pater optimus</l>
                  <l>complexuque pio sidera colligans</l>
                  <l>natos perpetuo corpore uiuidas,</l>
                  <l>salue, nostra cui perficitur chelys,</l>
                  <l>bis plenum omnisona cui recinunt mela.</l>
               </lg>
            </div>
            <div type="cap" n="913">
               <lg>
                  <l>Iam uos, uerenda, quaeso, caeli germina,</l>
                  <l>quae multiforme scit ciere barbiton,</l>
                  <l>affata nostris ferte corda cantibus</l>
                  <l>miscilla sacrae dum feruntur curiae</l>
                  <l>mulcere uestrum quae uelint consortium;</l>
                  <l>iam uos uicissim proque lege numinum</l>
                  <l>posthac sonabo disgregato plasmate</l>
                  <l>suisque cunctos allubescentes tonis</l>
                  <l>deducet, urget atque ciebit locis</l>
                  <l>stimulosque rursum lene permulcet melos.</l>
               </lg>
            </div>
            <div type="cap" n="914"> 
               <lg>
                  <l>Nunc igitur alma quae senatum lumina</l>
                  <l>deum uerendo culminatis uertice,</l>
                  <l>bis sena quamuis uos Etrusci numina</l>
                  <l>ritus frequentent atque opiment uictimis,</l>
                  <l>tamen gemellis quae refulgens cursibus</l>
                  <l>natura honoro protulit fastigio,</l>
                  <l>Phoebea utrique praeferens uocabula:</l>
                  <l>Pallas corusca ac decens Latoia</l>
                  <l>lunare quippe hac uenit consortium,</l>
                  <l>Phaethontos ardens scandet axem Delius;</l>
                  <l>nunc uos, pudici nostra fratres culmina,</l>
                  <l>precabor ipsa ne uerendos contrahant</l>
                  <l>uultus iugandis quae ferent dis carmina</l>
                  <l>hymenque nostrum inuehat fastidium:</l>
                  <l>psallente plectro concinentur nuptiae</l>
                  <l>fidibusque luxa fescennina prodient.</l>
               </lg>
            </div>
            <div type="cap" n="915">
               <lg>
                  <l>Iam nunc blanda melos carpe, Dione,</l>
                  <l>durus quippe rigor cedit amori.</l>
                  <l>Nouit nam tenerum probare carmen</l>
                  <l>ipsum spumigenae salum Cytheres</l>
                  <l>Nerinaque chely mouet Camenam,</l>
                  <l>dum conchis Galatea personatur,</l>
                  <l>nantes fluctigenas chorumque Phorci</l>
                  <l>flagrans cura trahit nivalibusque</l>
                  <l>inrestinctus aquis triumphat ardor.</l>
               </lg>
            </div>
            <div type="cap" n="916">
               <lg>
                  <l>Iam nunc blanda melos carpe, Dione,</l>
                  <l>durus quippe rigor cedit amori.</l>
                  <l>Carmen Maenaliae tulere pinus</l>
                  <l>percussaque modis sonat Lycaeis</l>
                  <l>sollers Arcadiae nemus cicuta:</l>
                  <l>pernix semíferi puella Panos</l>
                  <l>nam uersa in calamos sonat loquaces,</l>
                  <l>quam dum forte deus premit labellis,</l>
                  <l>suspirat uelut osculis canorem.</l>
               </lg>
            </div>
            <div type="cap" n="917">
               <lg>
                  <l>Iam nunc blanda melos carpe, Dione,</l>
                  <l>durus quippe rigor cedit amori.</l>
                  <l>Puer ipse uersiformis</l>
                  <l>facibus studet Cupido</l>
                  <l>arcusque dulcinerues,</l>
                  <l>roseo ligans ramali,</l>
                  <l>feriato liquit actu</l>
                  <l>calamos parante Musa:</l>
                  <l>in carminis leporem</l>
                  <l>curam negat sagittis</l>
                  <l>tenerumque harundinetum</l>
                  <l>nostrum in melos reliquit.</l>
                  <l>Nunc ergo corda mulcent</l>
                  <l>uapor et canor iugati;</l>
                  <l>placet ac decet uicissim</l>
                  <l>cantemus atque amemus.</l>
               </lg>
            </div>
            <div type="cap" n="918">
               <lg>
                  <l>Iam nunc blanda melos carpe, Dione,</l>
                  <l>durus quippe rigor cedit amori.</l>
                  <l>Prudens puella pulchrae</l>
                  <l>mater fuit Lacaenae,</l>
                  <l>inlecta sed canore</l>
                  <l>nescit dolum cauere:</l>
                  <l>nam candidus niuosis</l>
                  <l>olor inuolutus alis</l>
                  <l>— argenteis minorem</l>
                  <l>plumis uidens decorem</l>
                  <l>nec posse purpuratis</l>
                  <l>nimium piacere ocellis —,</l>
                  <l>teneros ciere cantus</l>
                  <l>Phaethontiasque musas</l>
                  <l>coepit repente, ficta</l>
                  <l>fraudem parans senecta:</l>
                  <l>sic admouetur ori</l>
                  <l>roseumque circumactae</l>
                  <l>rapit osculum puellae</l>
                  <l>gremioque complicatus</l>
                  <l>pretium tulit pudoris.</l>
               </lg>
            </div>
            <div type="cap" n="919"> 
               <lg>
                  <l>Iam nunc blanda melos carpe, Dione,</l>
                  <l>durus quippe rigor cedit amori.</l>
                  <l>Carmen Latmiadeum</l>
                  <l>lucis diua secundae</l>
                  <l>sacri praetulit astris;</l>
                  <l>antrum quippe secuta,</l>
                  <l>linquens culmina caeli,</l>
                  <l>pastoralibus ardens</l>
                  <l>palmam dedit cicutis;</l>
                  <l>pulso et luminis auro</l>
                  <l>pandit septa balantum</l>
                  <l>sordentisque adoperta</l>
                  <l>pratis gaudet amictu:</l>
                  <l>ac tunc conscia, noctu</l>
                  <l>pascit monte capellas;</l>
                  <l>spectans sidera mundi,</l>
                  <l>mage percrepat flagello</l>
                  <l>nec curare deorum</l>
                  <l>pensa aut ferre susurros</l>
                  <l>illex carminis ampli</l>
                  <l>aegram cura coegit.</l>
                  <l>Temnit noctis honorem:</l>
                  <l>praefert antra subulci</l>
                  <l>rupe et dura quiescit,</l>
                  <l>et post regna Tonantis</l>
                  <l>stramen dulcius herba est».</l>
               </lg>
            </div>
            <div type="cap" n="920"> 
               <p>
      Talibus Harmoniae carminibus oblectati omnes permulsique diui, nec minor quippe ex fidibus suauitas quam uocis modulamine
      resultabat; denique qua industria comparatum quibusue assequendum ediscendumque opibus uigil cura repromittat ut in tam 
      dulcem eblanditamque mollitiem intima mentium liquescat affectio, Ioue admirante, disquiritur. Ac tunc uirgo, cum artis 
      praecepta a se expeti examinandae eruditionis intentione conspiceret, paulum melicis temperans, exhortante quoque Delio 
      Palladeque, sic coepit:
    </p>
            </div>
            <div type="cap" n="921"> 
               <p>
      «Iam pridem quidem, exosa terrigenas et fastidiosa mortalium, caeli orbes stellantes incutio, in quibus artis praecepta edissertare
      prohibitum cum melodiam omnisonis conuenientem pulsibus modulorum machinae obeuntis ipsa rapiditas et concinat et agnoscat. Sed,
      quoniam emersa terris uirgo nuptura uanescentia intercapedinatae prolixitatis obliuia iam supero debet uigore discutere, iussa
      percurram, si prius ingratae mortalitatis commoda repudiata recenseam.
    </p>
            </div>
            <div type="cap" n="922">
               <p>
      Dum me, quippe germanam gemellamque caelo, in illa incogitabilis effigientiae genuisset immensitas,
  sidereae reuolutionis excursus atque ipsa totius molis uolumina comitata, superos incitosque fulgores modis associans, numeros 
  non reliqui: sed, cum illa monas intellectualisque lucis prima formatio animas fontibus emanantes in terrarum habitacula rigaret,
  moderatrix earum iussa sum demeare; denique numeros cogitabilium motionum totiusque uoluntatis impulsus ipsa, rerum dispensans 
  congruentiam, temperabam:
    </p>
            </div>
            <div type="cap" n="923">
               <p>
      quam rem debere mortalibus uniuersis Theophrastus laborauit; Pythagorei etiam docuerunt, ferociam animi tibiis aut fidibus
      mollientes, cum corporibus adhaerere nexum foedus animarum; membris quoque latentes interserere numeros non contempsi:
    </p>
            </div>
            <div type="cap" n="924">
               <p>
      hoc etiam Aristoxenus Pythagorasque testantur. Denique benignitate largissima sensim ipsa notionem meae obiectationis aperui:
      nam fides apud Delphos per Deliacam citharam demonstraui; tibiae per Tritonidam, nostri comitem, Marsyamque Lydium sonuerunt;
      calamos Mariandyni et Aones in laudes inflauere caelestium; panduram Aegyptios attemptare permisi ipsisque me pastoralibus 
      fistulis uel cantus auium uel arborum crepitus uel susurros fluminum imitantibus non negaui; psaltas, cordacistas, sambucos,
      hydraulas per totum orbem ad commodum humanae utilitatis inueni;
    </p>
            </div>
            <div type="cap" n="925"> 
               <p>
      per me quippe uestrum homines illexere succursum irasque inferas per naenias sedauere.
      <milestone unit="par" n="1"/>Quid quod bella uictoriaeque undique meis cantibus conquisitae? Nam Cretes ad citharam dimicabant,
      Lacedaemonii ad tibias nec ante adgrediebantur fata proeliorum priusquam illis contigerat litare Musis. Quid? Amazones nonne ad
      calamos arma tractabant? Quarum una, quae concipiendi studio uenerat, cum Alexandrum salutaret, donata tibicine, ut magno
      munere gratulata, discessit. Lacedaemonios in Graecia, in Italia Sybaritas tibicines ad proelia praeire quis nesciat? Tubas
      non solum sonipedes atque bella sed agonas acuere certamenque membrorum nunc quoque compertum.
    </p>
            </div>
            <div type="cap" n="926">
               <p>
      Quid? Pacis munia nonne nostris cantibus celebrata? Graecarum quippe urbium multae ad lyram leges decretaque publica recitabant.
      Perturbationibus animorum corporeisque morbis medicabile crebrius carmen insonui: nam phreneticos symphonia resanaui, quod
      Asclepiades quoque medicus imitatus. Cum consulentibus urbium patribus plebis inconditae uulgus infremeret, seditiones 
      accensas crebrior cantus inhibuit. Ebrios iuuenes perindeque improbius petulantes Damon, unus e sectatoribus meis, 
      modulorum grauitate perdomuit: quippe tibicini spondeum canere iubens, temulentae dementiam perturbationis infregit.
      Quid? Afflictationibus corporeis nonne assidua medicatione succurri? Febrem curabant uulneraque ueteres cantione, 
      Asclepiades item tuba surdissimis medebatur, ad affectiones animi tibias Theophrastus adhibebat. Ischiadas quis nesciat 
      expelli aulica suauitate? Xenocrates organicis modulis lymphaticos liberabat; Thaletem Cretensem citharae suauitate 
      compertum morbos ac pestilentiam fugauisse; Herophilus aegrorum uenas rhythmorum collatione pensabat. 
    </p>
            </div>
            <div type="cap" n="927">
               <p>
      Animalium uero sensus meis cantibus incunctanter adduci saltem Thracius citharista perdocuit, in quo non fabula, sed
      ueritas gloriam procreauit: unde enim cerui fistulis capiuntur, pisces in stagno Alexandriae crepitu detinentur, cycnos
      Hyperboreos citharae cantus adducit? Elephantos Indicos organica permulsos detineri uoce compertum, fistulis aues allici
      comprobatum, infantibus crepitacula uagitus abrumpere; fides delphinis amicitiam hominum persuaserunt.
    </p>
            </div>
            <div type="cap" n="928"> 
               <p>
      Quid? Canticis allici disrumpique serpentes, glandem ferunt messesque transire, manes cieri Lunamque laborare; nonne ipsius
      uetustatis persuasione compertum in Lydia Nympharum insulas dici, quas etiam recentior asserentium Varro se uidisse testatur,
      quae in medium stagnum a continenti procedentes cantu tibiarum, primo in circulum motae, dehinc ad litora reuertuntur?
    </p>
            </div>
            <div type="cap" n="929">
               <p>
      In Actiaco litore mare citharam sonat. Megaris saxum ad ictum pulsus cuiuscumque fidicinat. Possem innumera mortalibus a me
      collata percurrere ut non me terras fugiendi studio reliquisse sed ingratae humanitatis ignauiam uiderer iure damnasse.
    </p>
            </div>
            <div type="cap" n="930">
               <p>
      Sed iam ad artis praecepta desiliam ut nupturae uirgini promissum munus impendam. Et, quoniam officium meum est bene modulandi
      sollertia, quae rhythmicis et melicis astructionibus continetur, prius de melicis dissertabo. Dico quicquid rite sonuerit aut
      tonum esse aut hemitonium aut quartam partem toni, quae diesis appellatur. Verum tonus est spatium cum legitima quantitate, 
      qui ex duobus sonis diuersis inter se inuicem continetur. Hemitonium dicitur quod toni medium tenet; dieseon uero distantiae 
      tres sunt: nam prima breuior, quae tetartemoria nominatur, ex eo quod quartam partem toni recipiat; enarmonios quoque dicitur
      propterea quod enarmonion modulandi genus per hanc maxime dimetimur. Secunda ab illa maior est: nam tritemoria nominatur quoniam
      habet partem tertiam toni itemque chromatice appellatur quod chromaticum modulandi genus per ipsam finditur. Tertia uero habet 
      toni quartam partem ac dimidiam quartae et uocatur hemiolia enarmoniae diuisionis quoniam hemiolii modum complet.
    </p>
            </div>
            <div type="cap" n="931">
               <p>
      Tonus igitur idem plerumque appellatur et sonus: uerum soni sunt per singulos quosque ac per omens tropos numero
      duodeuiginti, quorum primus dicitur apud Graecos <foreign xml:lang="grc">προσλαμβανόμενος</foreign>, apud Romanos uero, quia 
      eadem uoce nos uti
      summus Iuppiter statuit, idem dicitur adquisitus; secundus <foreign xml:lang="grc">ὑπάτη ὑπάτων</foreign>, hoc est principalis 
      principalium,
      tertius <foreign xml:lang="grc">παρυπάτη ὑπάτων</foreign>, id est subprincipalis principalium, quartus
      <foreign xml:lang="grc">ὑπάτων διάτονος</foreign>, id est principalium
      extenta, quintus <foreign xml:lang="grc">ὑπάτη μέσων</foreign>, id est principalis mediarum, sextus autem
      <foreign xml:lang="grc">παπυπάτη μέσων</foreign>, quod est 
      subprincipalis mediarum, septimus <foreign xml:lang="grc">μέσων διάτονος</foreign>, id est mediarum extenta, octauus
      <foreign xml:lang="grc">μέση</foreign>, hoc est media,
      nonus <foreign xml:lang="grc">τρίτη συνημμένων</foreign>, id est tertia coniunctarum, decimus
      <foreign xml:lang="grc">συνημμένων διάτονος</foreign>, hoc est coniunctarum 
      extenta, undecimus <foreign xml:lang="grc">νήτη συνημμένων</foreign>, id est ultima coniunctarum, duodecimus 
      <foreign xml:lang="grc">παράμεσος</foreign>, hoc est prope media,
      tertius decimus <foreign xml:lang="grc">τρίτη διεζευγμένων</foreign>, id est tertia diuisarum, quartus decimus
      <foreign xml:lang="grc">διεζευγμένων διάτονος</foreign>, quos
      est diuisarum extenta, quintus decimus <foreign xml:lang="grc">νήτη διεζευμένων</foreign>, id est ultima diuisarum, sextus decimus 
      <foreign xml:lang="grc">νήτη ὑπερβολαίων</foreign>, id est tertia excellentium, septium decimus 
      <foreign xml:lang="grc">ὑπερβολαίων διάτονος</foreign>, hoc est excellentium extenta,
      octauus decimus <foreign xml:lang="grc">νήτη ὑπερβολαίων</foreign>, id est ultima excellentium.
    </p>
            </div>
            <div type="cap" n="932">
               <p>
      Hi sunt igitur soni qui modulationem apte et cum ratione componunt: constat autem omnis modulatio ex grauitate soni uel
      acumine; grauitas dicitur quae modi quadam <supplied>r</supplied>emissione mollescit, acumen uero quod in aciem tenuatam 
      gracilis et erectae modulationis extenditur.
    </p>
            </div>
            <div type="cap" n="933">
               <p>
      Ex supra dictis itaque sonis, qui et singulis et omnibus tropis rite conueniunt, smphoniae tres sunt, quarum prima est
      <foreign xml:lang="grc">διὰ τεσσάρων</foreign>, quae Latine appellatur ex quattuor, et recipit sonos quattuor, spatia tria, productiones duas et dimidiam:
      nam <del>sonum id est</del> tonum productionem uocaui; est autem hemitoniorumquinque, quae ad productiones plenas et
      integras mediatenus ualent; dieseon decem: dieseos uero interpretatio est sicut supra dixi, quarta pars toni. 
      Sed haec symphonia est in epitriti ratione: epitritus autem dicitur qui et numerum ternarium habet et trium tertiam, 
      quod est unus, ut sunt quattuor ad tres.
    </p>
            </div>
            <div type="cap" n="934"> 
               <p>
      Alia symphonia quinaria est et dicitur <foreign xml:lang="grc">διὰ πέντε</foreign> atque constat sonis quinque qui inter se quattuor spatiis diuiduntur;
      productiones habet tres mediamque praecidit, hoc est tonos tres ac medium, hemitonia septem diesisque quattuordecim atque
      hemiolii possidet rationem, quae forma et eundem numerum circa collata detinet et eius medium, ut sunt tres ad duo.
      Tertia <foreign xml:lang="grc">διὰ πασῶν</foreign>, quae ex omnibus dicitur, octo sonos recipit, spatia septem, productiones sex, hemitonia duodecim,
      diesis uiginti quattuor atque constat ex ratione diplasia, hoc est dupli.
    </p>
            </div>
            <div type="cap" n="935">
               <p>
      Tropi uero sunt quindecim sed principales quinque, quibus bini tropi cohaerent: id est Lydius, 
      cui adhaerent <foreign xml:lang="grc">ὑπολύδιος</foreign> et <foreign xml:lang="grc">ὑπερλύδιος</foreign>, secundus Iastius,
      cui sociatur <foreign xml:lang="grc">ὑποιάστιος</foreign> et <foreign xml:lang="grc">ὑπεριάστιος</foreign>, 
      item Aeolius cum  <foreign xml:lang="grc">ὑποαιολίῳ</foreign> et <foreign xml:lang="grc">ὑπεραιολίῳ</foreign>, quartus Phrygius
      cum duobus <foreign xml:lang="grc">ὑποφρυγίῳ</foreign> et <foreign xml:lang="grc">ὑπερφρυγίῳ</foreign>, 
      quintus Dorius cum <foreign xml:lang="grc">ὑποδωρίῳ</foreign> et <foreign xml:lang="grc">ὑπερδωρίῳ</foreign>. 
      Verum inter hos tropos est quaedam amica concordia, qua sibi
      inuicem germani sunt, ut inter <foreign xml:lang="grc">ὑποδώριον</foreign> et <foreign xml:lang="grc">ὑπερφρύγιον</foreign>,
      et item inter <foreign xml:lang="grc">ὑποιάστιον</foreign> et <foreign xml:lang="grc">ὑπεραιόλιον</foreign>, 
      item conueniens aptaque responsio inter <foreign xml:lang="grc">ὑποφρύγιον</foreign> et <foreign xml:lang="grc">ὑπερλύδιον</foreign>,
      qui tantum duplices copulantur: mediae
      uero grauiorum troporum his, qui acutiores sunt, <foreign xml:lang="grc">προσλαμβανόμεναι</foreign> fiunt. Verum tropi singuli quoque tetrachorda 
      faciunt quina. Tetrachordum autem est affectio quaedam sonorum quattuor per ordinem compositorum quorum extremi sibi
      debeant conuenire. Sed haec posterius. Nunc ad inchoamentorum ratum ordinem redeamus: praedicta enim ideo prima dicta
      sunt ut altius teneretur res.
    </p>
            </div>
            <div type="cap" n="936">
               <p>
      Primo quippe, <supplied>cum</supplied> Lasus ex urbe Hermionea uir mortalibus diuulgaret me, tria tantum
      mei genera putabantur: <foreign xml:lang="grc">ὑλικόν, ἀπεργαστικόν, ἐξαγγελτικόν</foreign> quod etiam
      <foreign xml:lang="grc">ἑρμηνευτικόν</foreign> dicitur. Et <foreign xml:lang="grc">ὑλικόν</foreign>
      est quod ex perseuerantibus et similibus consonabat, id est sono, numeris atque uerbis: sed, quae ex his
      ad melos pertinent harmonica dicuntur, quae ad numeros rhythmica, quae ad uerba metrica.
      <foreign xml:lang="grc">'Απεργαστικόν</foreign>
      est quidam materiae tractus efficiens exercitium eius, cuius tres itidem partes, id est <foreign xml:lang="grc">μελοποιία,
        <supplied>ῥυθμοποιία, ποίησις</supplied> 
                     <del>λέξις, πλοκή</del>
                  </foreign>. <foreign xml:lang="grc">’Εξαγγελτικόν</foreign>
      autem ad expositionem
      pertinere uidetur et habet partes tres, <foreign xml:lang="grc">ὀργανικόν, ᾠδικόν, ὑποκριτικόν</foreign>, quae inferius rerum ordo disponet:
      nunc de prima uoce, uelut de sonitus totius parente, dicemus.
    </p>
            </div>
            <div type="cap" n="937">
               <p>
      Omnis uox in duo genera diuiditur, continuum atque diuisum: continuum est uelut iuge colloquium, diuisum quod in modulatione
      seruamus; est et medium, quod in utroque permixtum ac neque alterius continuum modum seruat nec alterius frequenti diuisione
      praeciditur, ut pronuntiandi modo carmina cuncta recitantur. Horum illa, quam in diuisas partes certasque deducimus, 
      diastematica nominatur et ei parti quae harmonica uocatur, aptanda est.
    </p>
            </div>
            <div type="cap" n="938">
               <p>
      Quae quidem harmonica habet partes disputationis septem: primam de sonis, secundam de spatiis, tertiam de systematis,
      quartam de genere, quintam de tonis, sextam de commutationibus, septimam de modulatione, quam melopoeiam uocamus.
    </p>
            </div>
            <div type="cap" n="939"> 
               <p>
      Ac prius de sonis, ubi artis est elementum. Sonus quippe tanti apud nos loci est, quanti in geometricis signum, in
      arithmeticis singulum. Phthongos sonos dicimus: uerum phthongus dicitur uocis modulatae particula una intentione producta;
      est autem intentio, quam dicimus, tasis, in qua uox consistit ac perseuerat. Sonus phthongus uel speciatim uel generaliter
      appellatur; sed generale uocabulum habent et specialia quae <foreign xml:lang="grc">ἰδιαίτατα</foreign> Graia uoce perhibentur: ut si quemadmodum nobis 
      scribendum sit cogitemus, ita haec uirtus phthongi docet quid uel acuminis exeramus uel lenius remittamus.
    </p>
            </div>
            <div type="cap" n="940"> 
               <p>
      Verum ex istis alia faciunt, alis patiuntur: faciunt intentio uel remissio, patiuntur acumen et grauitas. Productio autem 
      est – hoc est epitasis – uocis commotio a loco grauiore in acutum locum, anesis uero contra: nam ab acuminis culmine in graue
      quiddam seriumque descendit. Fit autem soni grauitas cum ex intimo quidam spiritus trahitur, acumen uero ex superficie oris
      emittitur.
     <milestone unit="par" n="1"/>Sunt igitur innumerabiles soni, sed specialiter per singulos tropos uiginti octo tantum poterunt
      conueire: quorum nomina superius memoraui.
    </p>
            </div>
            <div type="cap" n="941">
               <p>
      Quorum prior est adquisitus qui ideo tali nomine 
        nuncupatur quoniam eorum quae tetrachorda nominantur, nulli omnino consentit, sed extrinsecus, uelut adquisitus, accedit
        propter consortium mediae cui concinere consueuit. Qui adquisitus uno tono a principali principalium separatur, quae
        principali principalium, quia prima in tetrachordo collocatur, quasi quiusdam rectoris nomen accepit; subprincipalis
        denique dicitur quae principali subiecta coniungitur.
    </p>
            </div>
            <div type="cap" n="942">
               <p>
      Principalium uero <foreign xml:lang="grc">ἐναρμόνιος</foreign> et <foreign xml:lang="grc">χρωματική</foreign> – quam nos uix forsan recte colorabilem memoramus, et ideo hoc nomen
      accepit quia inter principales colores, album taetrumque, quicquid interiacens inuentur, colorabile Graia significatione
      perhibetur -; ergo enramonis, chromatice Itemque diatonos, quam extentam dicimus, indicia sunt generum modulandi: 
      multiplex quippe tetrachordorum ratio sic firmatur. Principalis autem mediarum quia prima est medii tetrachordi ideo
      id nomen accepit; cui subnexa subprincipalis mediarum esse dicitur; denique reliquae tres suis similbus oboedient:
      dictum uero hoc tetrachordum mediarum quia in medio locatum est inter principalium tetrachordum et tetrachordum coniunctarum.
    </p>
            </div>
            <div type="cap" n="943">
               <p>
      Post supradictas autem quae sequitur, media nominatur: quae ideo media dicitur quia tam grauis modi finis est quam in tropis 
      omnibus futuri acuminis caput atque ipsius quodammodo uinculo tam grauis modulatio quam acuta conectitur, ut in Lydio modo ubi
      rectum rota <supplied>nota</supplied> est. Verum post mediam extendentem hemitonium coniunctarum erit tertia, quae in eodem
      modo, id est Lydio, lambda supinum pro nota habebit. Post hanc illae quae a nobis superius expressae sunt, tres sequentur:
      <foreign xml:lang="grc">ἐναρμόνιος, χρωματική</foreign> et <foreign xml:lang="grc">διάτονος</foreign>, quae et
      <foreign xml:lang="grc">παρανήτη</foreign> dicitur, quam Latine paenultimam perhibemus; post quam ultima
      sociatur, quae ideo dicta est coniunctarum ultima quia in hoc tetrachordo finem tenet. Omne autem tetrachordum coniunctarum
      ideo dictum quia mediae ipsi, quae perfectam symphoniam prima compleuit, adiungitur ac, producente media sequentem tonum,
      ille qui sequitur sonus <foreign xml:lang="grc">παράμεσος</foreign> nominatur, quod hunc satis proximum sonus adiunctae modulationis offendat;
    </p>
            </div>
            <div type="cap" n="944"> 
               <p>
      dehinc diuisarum tertia quae plenum systema diapason finit unde diuisarum tertia perhibetur; post hanc soni ceteri consequuntur:
      tetrachordum uero diuisarum ideo hoc nomen accepit quia uno et dimidio tono a mediae fine diuellitur. Post hoc tetrachordum 
      excellentium collocatur quod ideo excellens nomen accepit quia in singulis tropis in omne acumen erigitur, in singulis 
      modulationibus fastigatur.
    </p>
            </div>
            <div type="cap" n="945">
               <p>
      Horum igitur sonorum, id est <foreign xml:lang="grc">φθόγγων</foreign>, sunt alii quos consistere et perseuerare necesse est,
      alii uero sunt
      uagi; denique alii <foreign xml:lang="grc">βαρύπυκνοι</foreign> nominantur, alii <foreign xml:lang="grc">οξύπυκνοι</foreign>,
      <supplied>alii <foreign xml:lang="grc">ἄπυκνοι</foreign>
                  </supplied> perhibentur.
      Spissum uero dicitur trium sonorum compositiua quaedam qualitas. <foreign xml:lang="grc">Βαρύπυκνοι</foreign>
      autem sunt qui uelut regiones primas
      spissi retentant, <foreign xml:lang="grc">μεσόπυκνοι</foreign> uero qui media possident, <foreign xml:lang="grc">ὀξύπυκνοι</foreign>
      qui ultima tenent, <foreign xml:lang="grc">ἄπυκνοι</foreign> qui, in 
      positione sonorum trium qui sunt spissi, nullo genere aut lege iunguntur.
    </p>
            </div>
            <div type="cap" n="946">
               <p>
      Stantes autem perseuerantesque dicuntur uel <foreign xml:lang="grc">ἄπυκνοι</foreign> uel <foreign xml:lang="grc">βαρύπυκνοι</foreign>
      qui ueluti quandam speciem et formam sibi principalium
      uindicabunt: ideo autem a quibusdam statarii nominantur quia diuersas extensiones recipere non possunt; alii autem uagi et
      errantes habentur quia interdum largiora, interdum minora spatia receperunt. Sed hi alii <foreign xml:lang="grc">παρυπατοειδεῖς</foreign>, alii
      <foreign xml:lang="grc">λιχανοειδεῖς</foreign> uocantur: uerum primi ideo sic dicuntur quod statim prioribus subnectantur;
      <foreign xml:lang="grc">λιχανοειδεῖς</foreign>
      dicuntur a digito qui, minister artis, ad cantus singulos mouet: est autem primus pollice.
    </p>
            </div>
            <div type="cap" n="947">
               <p>
      Hi uero alii sibi inuicem congruunt, alii discepant et resultant. Sed illi <foreign xml:lang="grc">σύμφωνοι</foreign>,
      quia sibi iniucem coniuguntur;
      <foreign xml:lang="grc">διάφωνοι</foreign> autem, id est dissentientes, sunt qui, cum percussi fuerint, inuicem discrepant;
      <foreign xml:lang="grc">ὁμόφωνοι</foreign> qui uocis
      quidem aliam significationem gerunt, eundem tamen impetum seruant. Sunt autem et aliae sonorum diuersitates: et prima
      quidem per intentionem, aut acumine aut grauitate dissentiat; secunda per spatiorum perceptionem, cum uni aut pluribus
      coniungitur spatiis; tertia per coniunctionem systematis, quos aut unum aut plura recipit; <supplied>
                     <gap/>
                  </supplied>
      et quod secundum morem dicitur, id est <foreign xml:lang="grc">κατ’ ἦθος</foreign>: alium quippe morem acuta significant,
      alium grauiora.
    </p>
            </div>
            <div type="cap" n="948"> 
               <p>
      Nunc iam de diastematis disserendum. Diastema est uocis spatium quo acuta et grauior includitur. Sed in diastematis alia
      breuiora, illa quae sunt in diesi enarmonia; maiora uero sunt quae per singulos tropos bis ex omnibus faciunt, quo nihil
      maius in tropis possumus inuenire.
    </p>
            </div>
            <div type="cap" n="949">
               <p>
      Atque in spatiis alia sunt composita, alia disiuncta atque
      asyntheta. Et <supplied>in</supplied>composita sunt quae per ordinem currunt, <del>in</del>composita autem
      quae ex diuersis sibi inuicem copulantur. Item alia logica alia aloga memorantur. Ac rationabili illa sunt quorum
      consensus possumus praestare proprotionem; irrationabilia, quibus non subest ratio. Item alia conuenientia, alia
      discrepantia, tuncque alia enarmonia, alia chromatica, alia diatonica; item alia artia, alia perissa: sed prima aequalia,
      secunda excurrentia memorao. Verum aequalia sunt quae in aequas partes poterunt separari, ut tonus in due hemitonia; 
      perissa autem quae in tria hemitonia discernuntur.
    </p>
            </div>
            <div type="cap" n="950">
               <p>
      Deinde alia diastemata spissa, alia rariora: spassa sunt quae per diesis colliguntur; rariora quae tonis; et in his alia
      sibi congruunt, alia discrepant: sed discrepantium nimia multitudo.
      <milestone unit="par" n="1"/> Conuenientia uero per singulos tropos sex sunt, id est <foreign xml:lang="grc">διὰ τεσσάρων</foreign> quod de quattuor
      dicimus, <foreign xml:lang="grc">διὰ πέντε</foreign> quod de quinque, dehinc <foreign xml:lang="grc">διὰ πασῶν</foreign> quod ex omnibus concinet; illud etiam quod ex omnibus et ex 
      quattuor constat, uel ex omnibus et ex quinque, uel bis ex omnibus quod <foreign xml:lang="grc">δὶς διὰ πασῶν</foreign> dicitur.
    </p>
            </div>
            <div type="cap" n="951">
               <p>
      Sed illud quod <foreign xml:lang="grc">διὰ τεσσάρων</foreign>, hoc est ex quattuor, dicitur, recipit sonos quattuor, spatia tria, tonos duo semis,
      hemitonia quinque, diesis uero decem et est in epitriti ratione, ut sunt quattuor ad tres.
      <foreign xml:lang="grc">Διὰ πέντε</foreign>, quod ex 
      quinque est, sonos recipit quinque, spatia quattuor, tonos tres semis, hemitonia septem, diesis quattuordecim et
      est in hemiolia ratione, quod sunt tres ad duo. <foreign xml:lang="grc">Διὰ πασῶν</foreign> autem sonos habet octo, spatia septem, tonos sex,
      hemitonia geminat, diesis quadruplicat atque in diplasia ratione uersatur, quae est unum ad duo.
    </p>
            </div>
            <div type="cap" n="952">
               <p>
      Quod uero ex omnibus et ex quattuor dicitur, sonorum est undecim, spatiorum decem, tonos habet octo semis, hemitonia
      duplicat diesisque praedicta ratione multiplicat et est in diplasiepidimoiri regula, ut sunt octo ad tres. Quod uero
      ex omnibus et <supplied>ex</supplied> quinque constat, recipit sonos duodecim, spatia undecim, tonos nouem semis;
      hemitonia geminantur, diesis tetraplantur et est in triplasia ratione, ut sunt quattuor ad duodecim.
    </p>
            </div>
            <div type="cap" n="953"> 
               <p>
      Quod <foreign xml:lang="grc">δὶς διὰ πασῶν</foreign> dicitur, habet sonos quindecim, spatia bis septena, tonos decem ac duo, hemitonia duplicata, 
      diesis duodequinquaginta atque est in tetraplasia ratione, ut sunt duodecim ad tres. Est autem tonus in epogdoi 
      ratione ubique diesin enarmonio<supplied>n</supplied> debemus accipere quae est in quarta particulatione.
    </p>
            </div>
            <div type="cap" n="954"> 
               <p>
      Nunc quid sit systema perhibendum. Systema est magnitudo uocis ex multis modis constans quae, licet multa diuisionum genera
      recipiat, tamen quia eadem et in diastematis memoraui, praetereo. Sunt autem absoluta et perfecta systemata numero octo: 
      et primum est quod ab adquisito, quem <foreign xml:lang="grc">προσλαμβανόμενον</foreign> dicimus, ad mediam quam
      <foreign xml:lang="grc">μέσην</foreign> diximus, omne conficitur; 
      secundum quod a principali principalium in <foreign xml:lang="grc">παράμεσον</foreign> usque tenditur; tertium quod a subprincipali principalium in 
      diuisarum tertiam iungitur; quartum quod ab extenta principalium usque in diuisarum diatonum profertur; quintum quod 
      a principali mediarum in neten diuisarum usque progreditur; sextum quod a subprincipali mediarum in tertiam excellentium
      trahitur; septimum quod a mediarum extenta in excellentium diatonon excurrit; octauum quod a media in ultimam excellentium
      ducitur.
    </p>
            </div>
            <div type="cap" n="955"> 
               <p>
      Quibus excursis genera tetrachordorum modulandique discurram. Tetrachordum est chordarum quattuor cum certa qualitate diuisio. 
      Genera modulandi sunt tria: <foreign xml:lang="grc">ἁρμονία, χρῶμα, διάτονον</foreign>.
    </p>
            </div>
            <div type="cap" n="956">
               <p>
      Et harmonia quidem dicitur quod pluribus
        spatiis <del>et</del> angustioribus separatur; diatonon uero quod tonis copiosum; chroma quod de hemitoniis componitur:
      sicut enim quod inter album nigrumque est color dicitur, ita hoc chroma quia inter utrumque est, nominatur.
    </p>
            </div>
            <div type="cap" n="957">
               <p>
      Et harmonia quidem, cum ab immutabilibus sonis cingitur, modulationi oboediet in acumen per diesin
      <supplied>et diesin</supplied> et ditonon incompositum; in grauem uero sonum e contrario modulatio tosa submittitur.
      Chroma autem hoc modo <supplied>in acumen</supplied> melos accipit: per hemitonium et hemitonium et tria hemitonia quae 
      incomposita prouenient; in grauem uero ex diuerso recurret. At uero diatonum, ipsis contentum sonis, in acumen quidem ita
      accipiet modulationem ut per hemitonium et tonum et tonum modum integrum compleat; at uero grauiorem per contrarium ordinem
      persequetur: sed nunc maxime diatono utimur.
    </p>
            </div>
            <div type="cap" n="958">
               <p>
      Sed horum alia modulamur per <foreign xml:lang="grc">ἀγωγήν</foreign>, alia per <foreign xml:lang="grc">πλοκήν</foreign>:
      per <foreign xml:lang="grc">ἀγωγήν</foreign> est cum per ordinem sonus sequitur;
      <foreign xml:lang="grc">πλοκή</foreign> autem dicitur cum diuersa sociamus. Exhinc in modulando alia 
      <foreign xml:lang="grc">εὐθεῖα</foreign> dicitur, quod est recta; alia
      <foreign xml:lang="grc">ἀνακάμπτουσα</foreign>, quod est reuertens; alia <foreign xml:lang="grc">περιφερήσ</foreign>,
      hoc est circumstans: <foreign xml:lang="grc">εὐθεῖα</foreign> est quae a graui in 
      acumen erigitur, <foreign xml:lang="grc">ἀνακάμπτουσα</foreign> quae e contrario deficit, 
      <foreign xml:lang="grc">περιφερής</foreign>
      quae ad utramque aut commodatur aut seruit.
    </p>
            </div>
            <div type="cap" n="959">
               <p>
      Sed cum tetrachordorum quos quadrifidos appellamus, diusiones innumerabiles sint, sex sunt notae: enarmoniae una;
      chromatis tres, quarum prima quae mollis ac soluta, secunda quae hemiolia est, tertia quae est toniaea; diatonicae
      duae, mollis una, altera robusta. Et modos quidem accipit <foreign xml:lang="grc">ἐναρμόνιον</foreign> a
      <foreign xml:lang="grc">τεταρτημορίᾳ διέσει</foreign>, id est toni parte
      quarta; illud uero quod mollius diximus, per <foreign xml:lang="grc">τριτημορίαω δίεσιν</foreign> copulatur; ipsum uero
      <foreign xml:lang="grc">χρῶμα ἡμιόλιον</foreign> fit ab
      <foreign xml:lang="grc">ἡμιολίᾳ διέσιν</foreign> eius quae sit enarmoniae.
    </p>
            </div>
            <div type="cap" n="960"> 
               <p>
      Sed nunc de tonis. Tonus est spatii magnitudo qui ideo tonus dictus quia per hoc spatium ante omnes prima uox quae
      fuerit extenditur, hoc est de nota qualibet in notam, ut a media in paramesen, ut est in Lydio si a iota directo,
      in <del>sigma</del> 
                  <supplied>zeta et pi</supplied>iacens signa concurrant.
      <milestone unit="par" n="1"/>Verum quia hemitonia <foreign xml:lang="grc">διέσεις</foreign>que quid uel quantae qualesue sint docui, troporum etiam
      nomina numerumque monstraui, nunc de tetrachordis eloquemur: nam singuli quique tropi tetrachorda quina custodiunt,
      sicut superius quoque non tacui, uerum horum extremos sibi aptandos esse non dubium est.
    </p>
            </div>
            <div type="cap" n="961">
               <p>
      Tetrachordum quippe est quattuor sonorum in ordinem positorum congruens fidaque concordia. Sunt autem tetrachorda principalium,
      mediarum, coniunctarum, separatarum, excellentium. Et primum tetrachordum quod est grauius, incipit a principalium principali 
      et desinit in principalem mediarum <supplied>
                     <gap/>
                  </supplied> uerum principalium et mediarum conexum; quod coniunctarum uocatur,
      erit tetrachordum a media in neten coniunctarum; atque ab his diuisum longeque discretum, quod est quartum, diuisarum a submedia
      in neten separatarum usque coniungitur; quod autem ex diuersis coniunctum est, in acutiorem sonum et quintum excellentium profertur:
      sed de tetrachordis satis dictum.
    </p>
            </div>
            <div type="cap" n="962">
               <p>
      Nunc de pentachordis uideamus: ac similiter haec quoque quinque esse non dubium est. Primum igitur, quod est grauius,
      principalium esse dicemus quod incipit ab adquisito et in principalem mediarum terminatur. Sequens in acumen eius modi
      est et constat a principalium extenta in mediarum illam quae in Lydio iota rectum habet. Tertium autem coniunctarum est
      quod a mediarum extenta in ultiman coniunctarum ducitur. Quartum uero, quod per diuisionem est, a media in neten diuisarum 
      conecti solet. Quintum in acumen erigitur atque in neten excellentium terminatur.
    </p>
            </div>
            <div type="cap" n="963">
               <p>
      Haec quae dixi, artis nostrae doctissimis approbantur: nam non sum nescia asserere quosdam tetrachorda ab hemitoniis initia 
      posse sortiri, quod est in modulatione diatonica situm, de qua superius multa dixi. Sane notum atque intimatum uelim adquisitum
      in omnibus quidem aliis collocari, in his autem quae non per sonos fiant, in tetrachordis fieri non posse: in his enim semper
      ab hemitoniis principia ducuntur, in aliis autem quae pentachorda nominantur nec tamen modulationi subiciuntur ut per sonos
      constare uideantur, apponitur; secundum enim in his hemitonium possumus ponere.
    </p>
            </div>
            <div type="cap" n="964"> 
               <p>
      Nunc de transitu modulantium. Transitus est alienatio uocis in figuram alteram soni; fit autem transitus modis quattuor:
      per genus, <supplied>ut</supplied> ab enarmonio aut in chroma aut in diatonon; uel per systema, ut a principali principalium
      si forte in subprincipalem aut in aliud forte systematum aut cum de coniunctis ad diuisas transitum facimus; uel per tonum,
      cum a Lydio uel in Phrygium uel in alium tropum cantilena transducitur; uel per modulationem, cum ex alia specie modulandi
      in aliam desilimus uel cum a uirili cantilena transitus in femineos modos fit.
    </p>
            </div>
            <div type="cap" n="965"> 
               <p>
      De genere modulandi consequenter edisseram. Melopoeia est habitus modulationis effectae; melos autem est actus acuti
      aut grauioris soni; modulario est soni multiplicis expressio. Melopoeiae species sunt tres:
      <foreign xml:lang="grc">ὑπατοειδής, μεσοιεδής, νητοειδής</foreign>. Et <foreign xml:lang="grc">ὑπατοειδής</foreign>
      est quae appellatur <foreign xml:lang="grc">τραγική</foreign>, quae per grauiores 
      sonos constat; <foreign xml:lang="grc">μεσοειδής</foreign>, quae et <foreign xml:lang="grc">διθυραμβική</foreign> nominatur,
      quae tonos aequales mediosque custodit;
      <foreign xml:lang="grc">νητοειδής</foreign>, quae et <foreign xml:lang="grc">νομική</foreign> consueuit uocari, quae plures sonos
      ex ultimis recipit. Sunt etiam aliae
      distantiae quae et tropica mele dicuntur, aliae <foreign xml:lang="grc">ὁμοιολογικά</foreign>: sed haec aptius pro rebus subrogantur nec
      suas magis poterunt diuisiones afferre; hae autem species etiam tropi dicuntur.
    </p>
            </div>
            <div type="cap" n="966"> 
               <p>
      Dissentium autem <foreign xml:lang="grc">μελοποιίαι</foreign> ipsae modis pluribus inter se et genere, ut alia sit enarmonios, alia chromatice, alia diatonos;
      specie quoque, quia alia est hypatoides, alia mesoides, alia netoides; tropis ut Dorio, Lydio uel ceteris. Omnis tamen qui 
      melos inchoat, prae cunctis systema debet aduertere dehinc sonos miscere atque componere. Haec de septem partibus artis
      nostrae dixisse sufficiat.
    </p>
            </div>
            <div type="cap" n="967"> 
               <p>
      Nunc rhythmos, hoc est numeros, perstringamus quoniam ipsam quoque nostri portionem esse non dubium est. Rhythmus igitur
      est compositio quaedam ex sensibilibus collata temporibus ad aliquem habitum ordinemque conexa. Rursum sic definitur: 
      numerus est diuersorum modorum ordinata conexio tempori pro ratione modulationis inseruiens, per id quod aut efferenda
      uox fuerit aut premenda, et qui nos a licentia modulationis ad artem disciplinamque constringat.
    </p>
            </div>
            <div type="cap" n="968">
               <p>
      Interest tamen inter rhythmum et rhythmizomenon, quippe rhythmizomenon materia est numerorum, numerus autem uelut quidam
      artifex aut species modulationis apponitur. Omnis igitur numerus triplici ratione discernitur, uisu audituque uel tactu:
      uisu, sicuti sunt ea quae motu corporis colliguntur; auditu, cum ad iudicium modulationis intendimus; tactu, ut ex digitis
      uenarum exploramus indicia. Verum nobis attribuitur maxime in auditu uisuque.
    </p>
            </div>
            <div type="cap" n="969"> 
               <p>
      Sed rhythmice est ars omnes in numeris, quae numeros quosdam propriae conuersionis accipiat flexusque legitimos sortiatur.
      Est quoque distantia inter rhythmum metrumque non parua, sicut posterius memorabo. Sed, quia uisus auditusque numero dictus
      accedere, hi quoque in tria itidem genera diuidentur: in corporis motum, in sonorum modulandique rationem atque in uerba
      quae apta modis ratio colligarit; quae cuncta socia perfectam faciunt cantilenam. Diuiditur sane numerus in oratione per
      syllabas, in modulatione per arsin ac thesin, in gestu figuris determinatis schematisque completur.
    </p>
            </div>
            <div type="cap" n="970">
               <p>
      Verum numeri genera sunt septem: primum de temporibus: secundum de enumeratione temporum quae in numerum cadere possunt,
      quae rhythmoide, id est similia numeris iudicantur quaeque tribus uocabulis discernuntur, hoc est enrhythmon, arrhythmon,
      rhythmoides; tertium de pedibus; quartum de eorum genere; quintum est quod agogen rhythmicam nominamus, id est quo genere
      numerus modique ducantur; sextum de conuersionibus; ultimum rhythmopoeia, id est quemadmodum procreatio numeri possit effingi.
    </p>
            </div>
            <div type="cap" n="971"> 
               <p>
      Primum igitur tempus est quod, in morem atomi, nec partes nec momenta recisionis admittit, ut est in geometricis punctum,
      in arithmeticis monas, id est singularis quaedam ac se ipsa natura contenta: sed <del>numerus</del> in uerbis per syllabam,
      in modulatione per sonum aut spatium quod fuerit singulare, in gestu per incipientem corporis motum, quod schema diximus,
      inuenitur; atque hoc erit breuissimum tempus quod insecabile memoraui; compositum uero quod potest diuidi et quod a primo
      aut duplum est aut quadruplum: eatenus enim tempus omne numeri profertur. Atque ei finis est qui plenae rationis est 
      terminus, atque in hoc numerus toni similis inuenitur: ut enim ille per quattuor species, hoc est diesis, diuiditur, 
      hic etiam quaternaria temporum modulatione concluditur.
    </p>
            </div>
            <div type="cap" n="972">
               <p>
      Sed eorum temporum quae ad numeros compulantur, alia sunt quae enrhythma tempora norninantur, alia quae arrhythma,
      tertia quae rhythmoide perhibentur. Et enrhythma quidem sunt quae ratione certa ordinem seruant, ut in duplici uel 
      hemiolio uel in aliis quae alia ratione iunguntur; arrhythma sunt quae sibi nulla omnino lege consentiunt ac sine 
      certa ratione coniuncta sunt; rhythmoide uero in aliis numerum seruant in aliisque despiciunt:
    </p>
            </div>
            <div type="cap" n="973">
               <p>
      quorum temporum alia <foreign xml:lang="grc">στρογγύλα</foreign>, hoc est rotunda, perhibentur, alia
      <foreign xml:lang="grc">περίπλεα</foreign>. Et rotunda sunt quae procliuius
      et facilius quam gradus quidam atque ordo legitimus expetit, praecipitantur; <foreign xml:lang="grc">περίπλεα</foreign> uero quae amplius quam
      decet moras compositae modulationis innectunt segue ipsa tardiore pronuntiatione suspendunt. Sed temporum alia
      simplicia sunt, <supplied>alia multiplicia</supplied>, quae podica etiam perhibentur.
    </p>
            </div>
            <div type="cap" n="974"> 
               <p>
      Pes uero est numeri prima progressio per legitimos et necessarios sonos iuncta; cuius partes duae sunt, arsis et thesis: 
      arsis est elatio, thesis depositio uocis ac remissio.
    </p>
            </div>
            <div type="cap" n="975">
               <p>
      Sed pedum differentiae sunt septem: per 
        magnitudinem <supplied>
                     <gap/>
                  </supplied>; <supplied>per compositionem</supplied> cum alios simplices, alios compositos 
      pedes ponimus, et simplices quidem, ut est pyrrhichius, compositi uero, ut sunt paeones uel eorum pares <del>epitriti</del>.
      Et simplices quidem dicuntur qui temporibus diuiduntur, compositi autem qui in pedes etiam resoluuntur;
      <supplied>
                     <gap/>
                  </supplied> alios uero alogos, hoc est irrationabiles, nominamus, quorumque ratio nulla praestatur sed 
      incondita quaedam compositio profertur.
    </p>
            </div>
            <div type="cap" n="976"> 
               <p>
      Alia deinde differentia est quae per diuisionem 
      quaeritur: qualis exsistit, hoc est <foreign xml:lang="grc">ποιά</foreign>, cum uarie et multipliciter ea quae conexa fuerint, diuiduntur, atque
        illos qui simplices pedes sunt multiplices nominamus. Alia est <supplied>per figuram</supplied> quae per diuisionem fieri
      consueuit; septima quae per oppositionem fit, id est cum, duobus pedibus acceptis, unus habet prolixius tempus quod praecedit 
      ex ordine, illud autem tempus quod insequitur angustius, uel cum per contrarium ordinem tempora praedicta uertuntur.
    </p>
            </div>
            <div type="cap" n="977">
               <p>
      Rhythmica uero genera sunt tria, quae alias dactylica, iambica, paeonica nominantur, alias aequalia, hemiolia, duplicia;
      denique etiam epitritus sociatur: etenim unus semper cum sibi fuerit aptatus, ut aequalis conuenit; duplex uero qui fuerit
      ad singularem, geminam rationem tam syllabarum quam temporum seruat; tres uero ad duo numerus hemiolius est; quattuor uero
      ad tres epitriti modum facit. Sed quae aequalia diximus, eadem dactylica esse dicemus: denique in dactylico genere signa
      aequali sibi iure nectuntur, unus ad alterum uel ad numerum geminum duo uel ut forte aequalitas numerosa decurret. Sequitur
      iambicum genus quod diplasion superius expressi, in quo pedum signa duplicem rationem ad inuicem seruant, siue unus ad duo
      siue ad quattuor gemini, uel quicquid ad duplum currit. Hemiolium sane, quod paeonicum memoratum, tunc est cum pedum signa
      hemiolii rationem iusque sectantur, ut ad duo tres sunt. Accidit autem etiam in epitriti ratione saepe numerus, cum pes in
      eo accipitur qui sit ad tres quattuor.
    </p>
            </div>
            <div type="cap" n="978"> 
               <p>
          Sed iam ad ordinem recurramus.
      <milestone unit="par" n="1"/>Aequale est igitur numeri genus <supplied>in</supplied> quo<del>d</del> a disemo usque in 
      sedecim pedes procedunt; disemus autem appellatur pes qui per arsin et thesin primus constare dicitur, ut est leo; duplum 
      uero incipit a trisemo, duodeuiginti autem syllabas in finem usque deducet; hemiolium sane a pentasemo ducit exordium, 
      impletur autem in uigintiquinque numero; epitritus ab heptasemo principium facit, quattuordecim similibus finem ponens:
      cuius difficilis est usus. Atque hos quidem omnes numerorum ordines ideo memorauimus ut singulorum leges per uniuersa seruentur.
    </p>
            </div>
            <div type="cap" n="979">
               <p>
      Sed numerorum alii sunt compositi, alii incompositi, alii permixti: et compositi ex duobus generibus
      uel pluribus cohaeserunt; incompositi qui uno pedum genere consistunt, ut sunt tetrasemi; mixti uero qui aliquando in pedes,
      aliquando in numeros resoluuntur, ut in hexasemo numero accipere debemus. At uero eorum qui compositi esse dicuntur, alii per
      copulas, alii uero per periodum colligantur: etenim syzygia, id est copula, duorum pedum in unum est astricta conexio qui
      <del>in</del> dissimiles sibi positi esse uidentur; periodos sane est pedum compositioplurimorum quique dissimiles sibique
      impares sociantur.
    </p>
            </div>
            <div type="cap" n="980">
               <p>
      Dissimilitudinurn sane differentiae tres erunt: per magnitudinem,per genus, per oppositionem. Per magnitudinem cum ex 
      disemo uel tetrasemo componitur numerus; per genus cum diplasium aut hemiolium simul iungimus uel quod ex pluribus 
      aequaliter copulatur; per oppositionem, id est per antithesin, cum aut primos disemos ponimus insequentibus longe
      potioribus aut tetrasemos disemis insequentibus applicamus. Verum notum esse conueniet unum etiam pedem posse sufficere
      ad complendam periodon si solus ceteris inaequalis inseritur.
    </p>
            </div>
            <div type="cap" n="981">
               <p>
      Sed eorum quae in pedem recidunt, dactylicum genusprimum est; in quo genere pedes incompositi uocabuntur, qui numero sunt 
      quinque: id est proceleumaticus, dactylicus, anapaestus, spondeus simplex et spondeus maior. Ac proceleumaticus quidem est
      qui et positionem breuem et elationem breuem retinet: utetur autem hic idem tetrasemo frequentius; namque et disemus huius,
      id est qui duobus temporibus impletur, proceleumaticus quidem sed breuior nominatur; ille uero maior est qui ex quattuor
      breuibus efficitur. At uero breuior, id est disemus, syneches uocatur quia ipsa assiduitas et frequentia comprehendentis 
      se inuicem syllabae nec magnitudinem aliquam nec modum diuisae potestatis extendit ideoque eo raro uti decet ne assiduitas
      breuis syllabae carmen ipsum quod cum dignitate aliqua proferri oportet, incidat. In permixtione uero aliorum pedum qui
      longiores ponuntur, decenter aptatur, ut illorum prolixam moram interueniente sua celeritate compenset. Quare proceleumaticus 
      qui ad numeros aptatur a quadrisemo exordium debet accipere.
    </p>
            </div>
            <div type="cap" n="982"> 
               <p>
      Anapaestus qui uocatur maior accipiet elationem pedis unius temporis, positionem uero duorum temporum faciet: monochronon
      quippe dicitur tempus etiam cum longa ponitur, quae longa duo tempora recipere consueuit, uel cum tria tempora simul breuia
      collocantur uel cum sunt quattuor numero: quae omnia ad comparationem longae syllabae computantur. Igitur maior anapaestus
      elationem quidem suscipiet quae monochronos esse dicatur, positionem dichronon habere monstratur: quare utriusque temporis
      quod in positione fuerit, aequali sibi posito, oportet elationis geminum tempus accipere, ita tamen ut, utroque insequenti
      tempore, par priori esse uideatur; quare anapaestus <foreign xml:lang="grc">ἀπὸ μείζονος</foreign> dactylicus a nobis esse dicitur; at uero anapaestus,
      qui <foreign xml:lang="grc">ἀπ’ ἐλάσσονος</foreign> nominatur, ex duabus breuibus quae in elatione sint et ex una quae in positione sit, copulatur.
    </p>
            </div>
            <div type="cap" n="983"> 
               <p>
      Simplex uero spondeus erit qui ex producta tam arsi quam thesi subiungitur; maior uero dicitur qui quaternariam non solum 
      elationem sed positionem etiam uidetur admittere.
     <milestone unit="par" n="1"/>Per copulam uero duplices accedunt numeri quoniam alter ex maiore erit ionicus, alter est ex minore:
      atque ille qui ex maiore procedit, constabit ex spondeo simplici uel proceleumatico quem disemum esse non dubium est; qui uero
      ex minore est, contrarium facit. Atque hi quidem in dactylico genere ponentur rhythmi, incompositi, qui septem numero omnes erunt.
    </p>
            </div>
            <div type="cap" n="984">
               <p>
      Dactylicus igitur est dictus quia ordinem syllabarum consimilem digito hominis informat; anapaestus uero quia per ordinem
      redeat sursum; pyrrhichius uero, id est proceleumaticus, quia hic adsiduus uel in certamine uel in ludo quodam puerili; 
      spondeus quia plerumque <supplied>
                     <foreign xml:lang="grc">σπονδαῖς</foreign>
                  </supplied> inseruit; ionicus sane propter numerorum inaequalem sonum: habet
      enim duas longas duasque correptas, quo pedum carmine multi saepe reprehensi sunt. Ac de dactylicis satis.
    </p>
            </div>
            <div type="cap" n="985"> 
               <p>
      Nunc iambica memoremus: in quo genere numeri incompositi errant quattror, compositi per copulam duo: at uero per periodum
      sunt duodecim. Qui igitur incompositi errant, asti sunt: iambus ex dimidia elatione et positione quae gemina est; trochaeus
      ex duplici positione et elatione quae breuis est; orthius uero qui ex tetrasemi elatione, id est arsi, et octasemi positione
      constabit ita ut duodecim tempora hic pes recepisse uideatur, atque habet propinquitatem aliquam cum iambico pede: quattuor
      enim primis temporibus ad iambum consonat, reliquis octo temporibus adiunctis; dehinc trochaeus qui semanticus dicitur, id
      est qui e contrario octo primis positionibus constet, reliquis in elationibus quattuor breuibus artetur.
    </p>
            </div>
            <div type="cap" n="986"> 
               <p>
      Compositi sane sunt qui per copulas colliguntur; sunt autem hi: bacchius qui ex trochaeo deducit auspicium, fine autem
      iambici terminatur; qui uero bacchius est <supplied>a iambo</supplied>, a iambo principia sortitur atque a contrario his
      quos diximus pedibus aptabitur. Per periodum uero est quod uelut per <del>se</del> certam uiam prouenit. In hoc genere cum
      sint duodecim numero, quattuor quidem per singulas periodos accipere docetur unum iambum ac tres trochaeos; ac de isdem
      quattuor, primum quidem qui iambum habere monstratur, trochaeus a iambo denominatur; qui uero rhythmus secundum iambum recipiet,
      a bacchio trochaeus uocabitur; qui uero iambum tertium recipit, bacchius a trochaeo poterit nominari; ille uero qui quartum 
      admittit iambum, appellatur epitritus iambus. Eorum uero qui ex uno trochaeo fit, <del>et</del> iambus a trochaeo appellatur
      a doctis; secundus iambus a bacchio dicitur aut certe bacchius medius poterit nominari; qui uero tertium recipit, bacchius a
      iambo nominatur; qui uero quartum recipit trochaeum, epitritus trochaeus appellatur.
    </p>
            </div>
            <div type="cap" n="987">
               <p>
      Octo uero <supplied>
                     <gap/>
                  </supplied> quattuor de his quos duodecim diximus per periodum, illi esse dicuntur qui binos 
      trochaeos atque iambos per periodum seruant. Atque ille qui primos trochaeos recipit, duplex bacchius a trochaeo esse dicetur; 
      qui uero secundos trochaeos habebit, duplex bacchius ab iambo nominatur; cum autem trochaei medii collocantur, trochaeus medius
      iure dicetur; cum autem in medio cambi, medius iambus uocatur. Omnes uel qui incompositi, <supplied>uel qui compositi</supplied>
      per periodon uel qui per copulam colligantur, rhythmi decem et octo numerati sunt.
    </p>
            </div>
            <div type="cap" n="988">
               <p>
      Sed iambus dictus est ab eo quod <foreign xml:lang="grc">ἰαμβίζειν</foreign> Graeci detrahere dixerunt, et hoc carmine quibusque ueteres detrahebant; 
      item hoc nomen est ab eo quod uenenum maledicti aut liuoris infundat; trochaeus uero ab eo dictus quod celerem reuersionem
      faciat, ueluti rota; orthius propter honestatem positionis est nominatus; semanticus sane quia, cum sit tardior tempore, 
      significationem ipsam productae et remanentis cessationis effingit; bacchii uero sunt dicti quod Bacchi<supplied>ci</supplied>s
      maxime sonis congruunt, isque Bacchius ludus est qui illis carminibus aptatur.
    </p>
            </div>
            <div type="cap" n="989"> 
               <p>
      In eo uero genere quod paeonicum nominatur, incompositi duo rhythmi esse dicentur: quorum alius paeon
      <foreign xml:lang="grc">διάγυιος</foreign>
      appellatur <supplied>ex longa positione ac breui et longa elatione</supplied>; alter uero <foreign xml:lang="grc">ἐπιβατός</foreign> ex longa
      positione et longa elatione ac duplici positione producta et arsi longiore iungitur. Hi sunt paeonici generis numeri
      quos incompositos esse praediximus; neque uero per coniunctionem, hoc est <foreign xml:lang="grc">συζθγίαν</foreign>, neque per periodum in isto
      genere rhythmus accedet: inde <foreign xml:lang="grc">διάγυιος</foreign> quidem dictus est, id est quasi duplicia membra discernat;
      <foreign xml:lang="grc">ἐπιβατός</foreign>
      autem quia membris ueluti utens quattuor <supplied>e duabus arsibus</supplied> et duabus diuersis thesibus copulatur.
    </p>
            </div>
            <div type="cap" n="990">
               <p>
      Verum haec genera cum permixta fuerint speciebus numerorum, primae species erunt istae quae dochmiacae nominantur: ex 
      quibus prius quod fuerit, hac lege componitur ut sit ex iambo et paeone, qui <foreign xml:lang="grc">διάγυιος</foreign> uocatur;
      hunc <foreign xml:lang="grc">διάγυιον</foreign>
      posteriores creticum cognominarunt. Secunda est species quae ex iambo, dactylico et paeone constare monstratur.
    </p>
            </div>
            <div type="cap" n="991">
               <p>
      Qui autem deducti numeri nominantur, propter assiduum et compositum sonum appellari uidentur.
      <milestone unit="par" n="1"/>Fiunt autem numeri qui et prosodiaci uocantur: quorum alii per ternos pedes fiunt, pyrrhichio
      iambo et trochaeo; alii uero quattuor, ut his tribus pedibus iambus primus aptetur; alii uero ex duabus syzygiis, id est
      copulis, bacchio et ionico <foreign xml:lang="grc">ἀπὸ μείζονος</foreign> constare consuerunt.
    </p>
            </div>
            <div type="cap" n="992"> 
               <p>
      Sunt sane qui etiam irrationabiles esse dicuntur, quos alogos uocitamus, quos etiam chorios appellare consueuimus. Sunt
      autem numero duo: quorum alter diiambi figuram respicit et constat ex elatione quae longa est, et duabus positionibus,
      et numero quidem est ad dactylicum similis, partibus uero ad numerum ionicum iungitur et iambicum; alius uero est numerus
      qui trochaeides nominatur, id est qui figuram quandam speciemque trochaei habere uidetur, ex elationibus geminis et longa
      positione consistens per contrarium prioris effectus.
    </p>
            </div>
            <div type="cap" n="993">
               <p>
      Sunt autem mixti generis sex, id est: <supplied>creticus</supplied>; dactylicus per iambum; dactylicus in bacchium
      incidens is qui ueniat ex trochaeo; dactylicus per bacchium qui ex iambo manauerit; dactylicus per chorium qui ex cambi
      similitudine exordium mutuetur, dactylicus per chorium qui ex similitudine trochaei uideatur expressus. Et creticus quidem
      consonans ex trochaei positione et <supplied>
                     <gap/>
                  </supplied>.
    </p>
            </div>
            <div type="cap" n="994"> 
               <p>
                  <supplied>Rhythmopoeia est con</supplied>dicio numeri componendi et omnium figurarum plena perceptio. Diuiditur
      haec in eas quas et melopoeia partes, quae sunt istae: <foreign xml:lang="grc">
                     <del>ἐπι</del>λῆψις</foreign>, id est perceptio,
      per quam scimus
      quo quantum numero utendum sit; <foreign xml:lang="grc">χρῆσις</foreign>, id est usus, per quem positiones ad elationes decenter aptamus;
      <foreign xml:lang="grc">μίξις</foreign> id est permixtio, per quam, cum opportunum fuerit, ex arte miscemus. Tropi uero ut in melopoeia et
      in rhythmopoeia tres sunt: systalticos <supplied>
                     <gap/>
                  </supplied> dicimus et in harmonicis eos superius memoraui.
    </p>
            </div>
            <div type="cap" n="995"> 
               <p>
      Numerum autem marem esse, melos feminam nouerimus; etenim melos materies est quae sine propria figura censetur, 
      rhythmus autem opere quodam uirilis actus tam formam sonis quam uarios praestat effectus».
    </p>
            </div>
            <div type="cap" n="996">
               <p>
      Quae cum Harmonia intentis tam diuis quam heroum populis angusta quadam suauitate percurreret, ad cantus carminumque dulcedines
      decenter regressa, conticuit. Tuncque, Ioue assurgente diuisque praeambulis coemesin modulata, in thalamum quoque uirginis,
      magna cunctorum uoluptate, peruenit.
    </p>
            </div>
            <div type="cap" n="997">
               <lg>
                  <l>Habes senilem, Martiane, fabulam,</l>
                  <l>miscillo lusit quam lucernis flamine</l>
                  <l>Satura, Pelasgos dum docere nititur</l>
                  <l>artes creagris uix amicas Atticis,</l>
                  <l>sic in nouena decidit uolumina:</l>
               </lg>
            </div>
            <div type="cap" n="998">
               <lg>
                  <l>haec quippe loquax, docta indoctis aggerans,</l>
                  <l>fandis tacenda farcinat, immiscuit</l>
                  <l>Musas deosque, disciplinas cyclicas</l>
                  <l>garrire agresti cruda finxit plasmate.</l>
               </lg>
            </div>
            <div type="cap" n="999">
               <lg>
                  <l>Hac ipsa nauci rupta conscientia</l>
                  <l>turgensque felle ac bili: «Multa chlamyde</l>
                  <l>prodire doctis approbanda cultibus</l>
                  <l>possemque comis utque e Martis curia;</l>
                  <l>Felicis — inquit — sed Capellae flamine</l>
                  <l>— indocta rabidum quem uidere saecula</l>
                  <l>iurgis caninos blateratus pendere</l>
                  <l>proconsulari uero dantem culmini</l>
                  <l>ipsoque dudum bombinatorem flosculo</l>
                  <l>decerptum falce iam canescenti rota;</l>
                  <l>beata alumnum urbs Elissae quem uidit,</l>
                  <l>iugariorum murcidam uiciniam</l>
                  <l>paruo obsidentem uixque respersum lucro,</l>
                  <l>nictantem cura somnolentum lucibus —</l>
               </lg>
            </div>
            <div type="cap" n="1000">
               <lg>
                  <l>&gt;ab hoc creatum Pegaseum gurgitem</l>
                  <l>decente quando possem haurire poculo?»</l>
                  <l>Testem ergo nostrum quae ueternum prodidit</l>
                  <l>secute, nugis, nate, ignosce lectitans.</l>
               </lg>
            </div>
         </div>
      </body> 
   </text>

</TEI>
